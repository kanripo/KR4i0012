# -*- mode: mandoku-view -*-
#+TITLE: 詩話總龜
#+DATE: 2015-09-23 10:35:21
#+PROPERTY: LASTPB  <md:KR4i0012_SBCK_037-1a>
#+PROPERTY: JUAN 48


神門
余與魯直夀朋天啓㑹于伯時齋看詩巻皆仙鬼作或
　夢中所作也又記太平廣記中有人為鬼物所引入
　墟墓皆華至洞户忽為刼墓者所驚出遂失所見但
　云芫花半落松風晩清吾毎愛此兩句故附之書末
王著洛陽人也七嵗能属文十四進士及第初依師宛
<pb:KR4i0012_WYG_048-1b>
　句縣張嘏東京應舉乆不知消息賃居相國寺東因
　出通衢忽遇張嘏遂邀茶肆叙濶至乃稱蝴蝶詩最
　嘉云今夜君棲芳草裏為傳消息到王孫嘏無言忽
　然不見但驚問郷人云卒已半年著自及第便厯華
　省至翰林學士只及中年而終(郡閣雅談/)
西川宰相髙駢版築羅城日有守禦指揮使姜知古分
　得西南趙波塊即趙畚相公墳也知古號令候曉開
　之是夜有人黄衣束帶瘦骨長卓立于知古前曰趙
<pb:KR4i0012_WYG_048-2a>
　相公使上書知古驚覽書末後有詩一首頃之鬼不
　見詩云我昔勝君昔君今勝我今人生一世第何用
　苦相侵
保大中廣陵裡城隍因及古塜得石誌一所云日為箭
　兮月為弓四時射人兮無窮但得天将明月化不覺
　人隨流水空山川秀兮碧穹窿崇夫人墓兮直其中
　猿啼烏嘯烟濛濛千年萬年松栢風或云李白詞(南/)
　(唐近事/)
<pb:KR4i0012_WYG_048-2b>
甘露寺僧如昊云收得浙右之明年夏中夜月瑩無雲
　長江如𦘕有僧持課俄數人自西軒領僕厮輩挈酒
　上江亭而止於明月臺相遇坐定命酒羅列昊竊窺
　之思中夜禁行從何而至必是幽虚扵牕隙俯伏伺
　之東向一人衣南朝衣西向一人衣北朝衣北向一
　人衣縫掖衣指南向者設禮而坐東向一人衣朱衣
　霜簡清瘦多髯飛杯之次東向者曰今日恣縱江南
　之㳺皆不乏風流矣僕甞記公云何人種得西施花
<pb:KR4i0012_WYG_048-3a>
　千古春風開不盡可謂越古超今矣次至西向者復曰
　各述旦㐮日臨危一言曰趙臺能為賦邢陽觧獻書
　可借西川水不救轍中魚次至縫掖舉白而歌曰偉
　哉横海鱗壮矣垂天翼一旦失風水翻為螻蟻食廵
　至東向云功遂侔昔人保退無智力既涉太行險兹
　路信難渉次至朱衣乃髙吟曰握裏龍蛇紙上鸞逡
　廵千幅不将難顧雲已往羅隐耄更有何人逞筆端
　吟罷東樓晨鐘遽鳴僧戸軋然而啓忽爾而散(桂花/)
<pb:KR4i0012_WYG_048-3b>
　(藂談/)
秦太虚言寳應民有嫁娶㑹客者有客徑起出門若醉
　甚將赴水者人急持之客曰有婦人以詩招我其詞
　云長橋直下有蘭舟破月衝烟任意逰金玉滿堂何
　所用争如年少去來休倉皇就之不知其為水也然
　客亦無他夜㑹說鬼與㕘寥㕘寥舉此聊為記之(東/)
　(坡詩話/)
唐丞相馬植弟固武威太守固弟西漂太守二弟聞植
<pb:KR4i0012_WYG_048-4a>
　罷安南都護又除黔南不得意維舟中古寺前夜月
　如晝見白衣人緩步隄上吟曰栽竹為筒作笛吹鳯
　凰池上鳯凰飛勞公更向黔南去即是陶鈞萬類時
　厯厯可聴遣人尋訪已失之後黔南去再入為大理
　卿遷刑部侍郎判鹽鐡遂大拜
大厯元年元載因早朝有人獻詩載令左右收之候入
　中書省其人曰若不能讀請自誦一篇曰城東城西
　舊行處城裏花飛栁如絮海燕啣泥欲下來屋裏無
<pb:KR4i0012_WYG_048-4b>
　人却飛去吟畢不見乃知其非人也載後敗家破妻
　被戮
馮翊夏陽縣㩀大河有兾河清徹可鑒大和中縣尉趙
　生一夕與同軰聮步望月於兾泉上忽有人貌甚黒
　緑袍自泉中出徐吟曰夜月明皎皎緑波空悠悠生
　且驚其水溺明日生再逰兾水見廟中土偶人被緑
　袍視之其貌乃昨日吟詩人也
元和中有陸橋家于丹陽居有池塘亭榭一夕有人叩
<pb:KR4i0012_WYG_048-5a>
　門急視見一人儀状秀逸自稱曰沈約聞公雅好詩
　故來奉謁既而呼左右曰召青箱來有一児年可十
　嵗約曰此吾子也欲使紹吾舉故名青箱然亦能詩
　從吾與范僕射過臺城曾作感舊詩令諷之曰六代
　舊山川興王幾百年繁華今寂寞朝市昔喧闐夜月
　琉璃水春風栁色夭傷時為懐古垂淚國門前忽不
　見
唐燕士晉昌人隠于九華晚步山下見一白衣少年閒
<pb:KR4i0012_WYG_048-5b>
　步自若曰澗水潺湲聲不絶溪壠茫茫野花發自來
　自去人不知歸時長對空山月歸問里人曰是吴氏
　子善詩卒僅數年矣
錢起寓宿驛舎聞窓外有人曰曲終人不見江上數峰
　青起怪之十年後就試座主李時試湘靈鼓瑟詩落
　句意乆不屬遂以此一聮續之乃中魁選詩全篇云
　善鼔雲和瑟常聞帝子靈馮夷空自舞楚客不堪聴
　雅調悽金石清音發杳冥蒼梧來怨慕白芷動芳馨
<pb:KR4i0012_WYG_048-6a>
　流水傳湘浦悲風過洞庭曲終人不見江上數峰青
劉山甫隨侍官扵嶺外北歸泊舟洞庭登㟁見有北方
　毗沙門天王廟祠因謁之見廟宇頽圮乃題云壊墻
　風雨幾經春草色盈庭一座塵自是神仙無感應盛
　衰何得却由人見夜夢神責曰我南岳神也汝何相
　侮俄而風濤大作舟幾覆悔謝徹去詩牌乃止(古今/)
　(詩話/)
長安中秋望夜有人聞鬼吟曰六街皷歇行人絶九衢
<pb:KR4i0012_WYG_048-6b>
　茫茫空有月又聞有和者云九衢生人何勞勞長安土
　盡槐根髙俗云務本西門是鬼市或風雨暝晦皆聞
　其喧聚之(南部新書/)
開元中有幽州衙校姓張妻孔氏生五子而卒後娶李
　氏妬悍狠戾虐遇五子鞭捶不堪其苦哭扵孔氏之
　墳母忽於塜中出撫其子悲慟乆之因以白布巾題
　詩贈張曰不忿成故人泣涕毎盈巾死生今有隔相
　見永無因盒裏殘粧粉留将與後人黄泉無用處浪
<pb:KR4i0012_WYG_048-7a>
　作塜中塵有意憐男女無情亦任君欲知腸㫁處明
　月照孤墳五子得詩以呈其父其父訴於連帥連帥
　上聞李氏流嶺南
建隆初有人行於巴峽夜泊舟於江涘忽有人諷詠曰
　秋逕填黄葉懸崕露草根猿聲一呌㫁客旅數重魂
　其音苦切激昻而悲如是通宵凡吟百遍初疑舟行
　秀士也及曉訪之其所泊㟁殊無舟舸但空山䆳林
　溪谷絶幽爾㳂㟁尋訪數處有二脚迹長二尺許
<pb:KR4i0012_WYG_048-7b>
東南復州門街東有劉氏舊宅宇舎横㫁敝壊鮮有人
　居梁太保震有逺房弟伯升秀才請居之貴其幽致
　而肄業既憇馭月餘辰夕甚安一日晝寢夢魘乆之
　方寤乃曰適夢一女子緑裙紅袖自東街而來泣而
　呼曰聴妾幽恨之句詩曰卜得上峽日秋江風浪多
　巴陵一夜雨腸㫁朩蘭歌梁因稱嘆而覺竟無他說
　(脞說後集/)
鬼仙詩曰仙人未必便先去還在人間人不知手把白
<pb:KR4i0012_WYG_048-8a>
　鬚從兩鹿相逢却問姓名誰又云江上檣竿一百尺
　山中樓臺十二重山僧樓上望江上指㸃檣竿笑殺
　儂又云爺娘送我青楓根不記青楓幾回落當時手
　刺身上衣今日為灰不堪着又曰酒盡君莫沽壺傾
　我當發城市多囂塵還山弄明月又云浦口潮來初
　渺漫蓮舟溶漾采花灘芳心不愜空歸去㑹得潮平
　更折看又曰忽然湖上片雲飛不覺舟中雨濺衣折
　得荷花渾忘却空将荷葉盖頭歸又曰寒花白露裏
<pb:KR4i0012_WYG_048-8b>
　亂山明月中是夕苦吟罷秉燭與君同
黄魯直登荆州亭柱間有詞曰簾捲曲欄獨倚銀屏暮
　天無際淚眼不曽晴家在吴頭楚尾數㸃雪花亂委
　撲漉沙鷗驚起詩句欲成時沒入蒼烟叢裏魯直曰
　似為予發筆勢類女子又有淚眼不曾晴句即鬼也
　是夕有女子絶艶見夢於魯直曰我家豫章附舟墮
　水死于此登亭感而作不意公能辨之魯直覺曰此
　必吴城小龍女事(同前/)
<pb:KR4i0012_WYG_048-9a>
　　佞媚門
陳瑄太師任西川有愛姬徐氏郫城令之女也令欲求
　彭牧以紅絹數寸作二十八字遣其妻私示其女曰
　深堂冨貴事風流莫忘生身老骨頭因與太師歡笑
　處為吾方便覔彭州人皆鄙之(鑑戒録/)
鎮楊州請章孝標賦春雪孝標作詩曰六出花飛處處
　飄粘窓拂砌上寒條朱門到曉難盈尺盡是三軍喜
　氣消
<pb:KR4i0012_WYG_048-9b>
唐李嶠少負才華㕘知政事封鄭國公長夀中則天鑄
　八稜銅柱題曰大周萬國述得天樞紀革命之功貶
　皇家之徳天柱下置鐡山翁師子琪璘圍遶武三思
　為文朝士獻詩不可勝紀惟嶠詩冠絶當時曰轍迹
　光西崦勲庸紀北燕如何萬國㑹諷徳九門前灼灼
　臨黄道迢迢入紫烟仙盤正下露高柱欲乘天山類
　叢雲起珠疑大小懸聲流塵作刼業固海成田聖澤
　傾堯酒薰風入舜絃忻逢下生日還遇上皇年后憲
<pb:KR4i0012_WYG_048-10a>
　司發附㑹韋庶人左授滁州别駕(大唐新語/)
　　琢句門
唐僧多佳句其琢句法比物以意而不指言一物謂之
　象外句如無可上人詩曰聴雨寒更盡開門落葉深
　是落葉比雨聲也又曰微陽下喬朩逺燒入秋山是
　微陽比逺燒也用事琢句妙在言其用而不言其名
　耳此法唯荆公山谷東坡知之荆公曰含風鴨綠鱗
　鱗起㺯日鵞黄裊裊垂此言水栁之用而不言水栁
<pb:KR4i0012_WYG_048-10b>
　之名坡别子由曰猶勝相逢不相識形容變盡語音
　存此用事而不言其名山谷曰管城子無食肉相孔
　方兄有絶交書又曰語言少異無阿堵氷雪相看有
　此君又曰眼看人情如格五心知世事等朝三格五
　是融法也後漢江云常置人於險處然句中眼者世
　尤不能觧王荆公欲新政作雪詩曰勢合便冝包地
　盡功成終欲放春回農家不念豐年瑞只欲青雲萬
　里開
<pb:KR4i0012_WYG_048-11a>
韓魏公罷政判北京作園中行詩曰風定曉枝蝴蝶亂
　雨勻春圃桔橰閒意趣所至多見於嗜好
歐陽文忠公喜士為天下第一好誦孔北海座上客常
　滿尊中酒不空之句
范文正公清嚴而喜論兵好誦兵衛森畫㦸燕寝凝清
　香之句
李師中送唐介謫官詩曰去國一身輕似葉髙名千古
　重如山並㳺英俊顔何厚已死姦諛骨尚寒巳而聞
<pb:KR4i0012_WYG_048-11b>
　介趂月首上任大悔乃以書索詩唐公笑曰吾正不
　用此無對屬落韻詩送還李乃悟一身千古非恊對
　也
東坡逰羅浮詩曰潜鱗有飢蛟掉尾取渇虎我來方醉
　後濯足聊戯侮想見海上超放之類然後疑不能掉
　尾雪裏芭蕉也
王榮老渡觀江風作不得濟父老曰公篋中畜竒物此
　江神極靈獻之當得濟榮老有玉麈尾端石硯宣包
<pb:KR4i0012_WYG_048-12a>
　幛獻之皆不驗有魯直草書扇頭子題韋應物詩曰
　獨憐幽草澗邉生上有黄鸝深樹鳴春潮帶雨晚來
　急野渡無人舟自横取視儻恍之勢曰我猶不識鬼
　識之乎以獻之香火未收天水相照如鏡南風徐來
　㠶一飽而濟余謂神必元祐仙客不然何嗜之深也
李白詩曰昔日芙蓉花今為㫁腸草以色事他人能得
　幾時好陶𢎞景仙方注曰㫁腸草不可食其花美好
　名芙蓉花
<pb:KR4i0012_WYG_048-12b>
栁子厚詩曰漁翁夜傍西巖宿曉汲清湘&KR0948;楚竹烟消
　日出不見人欵乃一聲山水緑回看天際下中流巖
　上無心雲相逐東坡評詩云以竒趣為宗反常合道
　為趣熟味之此詩有竒趣其尾两句雖不必亦可欵
　乃舟人相呼聲相應也(冷齋夜話/)
杜牧華清宫詩云長安西望綉成堆山頂千門次第開
　一騎紅塵妃子笑無人知道荔枝來尤膾炙人口據
　唐記明皇帝以十月幸驪山至春即還宫是未甞六
<pb:KR4i0012_WYG_048-13a>
　月在驪山也然荔枝盛暑方熟詞意雖美而失事實
唐人題西山寺云幾夜碍新月半江無夕陽或謂冠絶
　古今以其盡得西山之景趣也金山寺題者甚多而
　絶少佳句唯寺影中流見鐘聲两㟁聞又天多剰得
　月地少不生塵最為人傳誦要亦未為至工若用於
　落星寺有何不可乎熈寧中介甫有句云天末海門
　横北固烟中沙岸似西興尤為中的(遯齋閒覽/)
　
<pb:KR4i0012_WYG_048-13b>
　
　
　
　
　
　
　
　詩話總龜巻四十八

<pb:KR4i0012_WYG_049-1a>
欽定四庫全書
　詩話總龜後集巻一　　　宋　阮　閲　撰
　　御製
王師圍金陵唐使徐鉉来朝鉉伐其能欲以口舌解圍
　又盛稱其主博學多藝有聖人之能使誦其詩曰秋
　月之篇天下誦傳之其句云云太祖大笑曰寒士語
　耳吾不道也鉉内不服謂大言無實可窮也遂於殿
　上驚惧相目太祖曰吾㣲時自秦中歸道花下醉卧
<pb:KR4i0012_WYG_049-1b>
　田間覺而月出有句曰未離海底千山黒纔到天中
　萬國明鉉大驚殿上稱夀(後山詩話/)
故事進士期集常擇榜中最年少者為探花郎熈寕中
　始罷之太平興國三年胡秘監旦榜馮文懿拯為探
　花是嵗登第七十四人太宗以詩賜之曰二三千客
　裏成事七十四人中少年始唐以禮部放榜故座主
　門生之禮特盛主司因得竊市私恩上稍欲革其弊
　既更廷試前一嵗吕文穆公䝉正為状頭始賜以詩
<pb:KR4i0012_WYG_049-2a>
　蓋示以優寵之意至是復賜文懿然状頭詩迄今時
　有探花詩後無繼者惟文懿一人而已最為科舉之
　盛事也(蔡寛夫/詩話)
太平興國七年十二月十七日大雪御製雪詩并酒賜
　學士詩云輕輕相亞凝如酥宫樹花粧萬萬株今賜
　酒卿時一盞玉堂聞話道情無又御製五七言詩賜
　蘇易簡五言詩曰翰林承㫖貴清净玉堂中應用咸
　依式深岩比更崇歸家思值日入内集英風儒雅門
<pb:KR4i0012_WYG_049-2b>
　生盛髙明大化雄七言詩曰運偶昌時逺更深果然
　榖在我中心從風臣偃光朝野此日清華見翰林舉
　措樂時周禮法思賢教古善規箴少年學士文明世
　一寸賢毫數萬尋(金坡遺事/)
石林詩話楊文公在翰林去職真宗眷之不衰即起為
　郡未㡬復以判秘書監召既到闕以詩賜之曰𤨏闥
　往年司制誥共嘉藻思類相如蓬山昔日詮墳史還
　仰多聞過仲舒報政列城歸覲後䟽恩髙閣拜官初
<pb:KR4i0012_WYG_049-3a>
　諸生濟濟彌瞻望鈆槧咨詢辨魯魚祖宗愛惜人才
　保全忠孝之意如此(䂬溪/)
大中祥符五年楊億為學士季夏被疾至十月方赴朝
　叅具状稱謝御筆状尾批七言二韻詩賜之詩云承
　明近侍究儒𤣥苦學勞心疾巳痊善保興居調飲食
　副予前席待名賢(金坡遺事/)
大中祥符二年春真宗御製詩賜知貢舉晁逈云禮闈
　選士古稱難都為升沉咫尺間較藝清時公道在掄
<pb:KR4i0012_WYG_049-3b>
　材應得恵人寰五年二月又製詩賜知貢舉晁逈云
　盛時選士貢闈開殿宇聞風獻藝来心似權衡求實
　効勿教蓬蓽有遺才(同上/)
天禧三年正月九日錢惟演承明殿面奉知舉真宗御
　製詩并序云卜賢能之多士允協盛猷資侍從之鴻儒
　書伸藻鑑期申職業用示篇章詩云寅奉昌圖紹慶
　基選掄多士叶前規鄉閭薦拔期無濫草澤搜羅詎
　有遺徳舉况逢全盛日計偕咸造廣塲時春官任職
<pb:KR4i0012_WYG_049-4a>
　當求善宗伯掄材務得宜侍從名儒當委任藝文公
　道辯妍&KR0896;佇伸衡鑑裁深念允恊菁莪樂育詩(金坡/遺事)
二月十八日将放榜賜詩并序序云詳延造士允叶於
　盛猷乃眷儒臣式分於重寄論秀才臻於顯効當官
　備著於純誠詩云四海為家寳緒隆旁求文雅振儒
　風命鄉随計来多士較藝掄材有澤宫簮紱近臣當
　顯任絲綸深㫖論丹衷旰霄汲汲予存念夙夜孜孜
　爾狥公名實豈惟衡鑑内賢能皆萃網羅中佇觀翹
<pb:KR4i0012_WYG_049-4b>
　楚登時用布政分優恊庶功(同上/)
真宗賦御溝栁詩令宰相兩省和進陳執中詩曰一度
　春来一度新翠光長得照龍津君王自愛天然態恨
　殺昭陽學舞人其詩最尤者(西朝寳訓/)
神宗遵太祖遺意聚積金帛成帑自製四言詩一章云
　五季失圖獫狁孔熾藝祖造邦意有懲艾爰設内府
　基以募士曽孫保之敢忘厥志毎庫以一字目之又
　别置詩二十字分揭其上曰毎䖍夕惕心妄意遵遺
<pb:KR4i0012_WYG_049-5a>
　業顧予不武資何以成戎捷後來所謂御前封椿庫
　者也上意用此以為開拓西北境土之資始命王韶
　克青唐然後欲經理銀夏復取燕雲元豐五年徐禧
　永洛衂師之後帝心弛矣(林徳裕陵/遺事云)
前輩云詩有奪胎換骨之説信有之也杜陵謁老子廟
　一聨云五聖聨龍衮千官列雁行亦以雁行對龍衮
　然語中的其親切過於本詩兹不謂之奪胎可乎不
　然則徒用前人之語殊不足貴且如沈佺期云小池
<pb:KR4i0012_WYG_049-5b>
　殘暑退髙樹早涼歸非不佳也然正用栁惲太液微
　波起長楊髙樹秋之句耳蘇子美峽束滄淵深貯月
　巖排紅樹巧粧秋非不佳也然正用杜陵峽束滄江
　起巖排石樹圓之句耳語雖工而無别也(藝苑雌黄/)
光堯初幸錢塘有詩云六龍轉淮海萬騎臨吳津王者
　本無外駕言蘇逺民瞻彼草木秀感此瘡痍新登堂
　望稽山懐哉大禹勤大哉之言有於天下漢祖大風
　之歌唐宗動草之句不足道也(詩説雋永/)
<pb:KR4i0012_WYG_049-6a>
　　賡和
東萊賡和皇帝幸祕書詩麟閣龍旂日月章中興再見
　赭袍光仰觀焜耀人文盛始識扶持徳意長功利從
　今卑管晏浮華自昔陋盧王願求實學酬天造肯効
　明河織女襄(文集/)
　　御燕
嘉祐七年冬宴近臣于羣玉殿英宗以皇子預坐在舍
　人待制之後岐公詩云翠輦生香容扈蹕黃金塗紙
<pb:KR4i0012_WYG_049-6b>
　看揮毫介甫云何不言翠玉裝輿岐公改之以進(復/)
　(齋漫録/)
神廟時經月每夕有赤氣見西北隅如火至人定乃滅
　人謂皇子生之祥故禹玉作大燕樂詞云未曉清風
　生殿閣經旬赤氣照乾坤未幾皇子生大燕羣臣於
　集英殿(文正公日録/)
　　榮遇門
蘇參政易簡取開封解時宋尚書白為試官是歳狀頭
<pb:KR4i0012_WYG_049-7a>
　登第後十年白為翰林學士易簡以繼召入故易簡
　贈白詩云天子昔取士先後分&KR0896;妍濟濟俊兼秀師
　師麟與鸞小子最承知同輩尋改觀甲等叨薦名髙
　飛便凌煙遂使拜扆坐果得超神仙迄今纔七嵗相
　接乗華軒慶厯二年歐陽文忠公為别頭試官王文
　恭公預薦至嘉祐初文忠在北門文恭亦同院仍同
　知貢舉故文恭詩有十五年前門下客最榮今日預
　東堂之句座主門生同列固儒者盛事而玉堂尤天
<pb:KR4i0012_WYG_049-7b>
　下文學之極選國朝以来惟此二人前此所未有也
　(蔡寛夫/詩話)
嘉祐二年余與端明韓子華翰長王禹玉侍讀范景仁
　龍圖梅公儀同知禮部貢舉辟梅聖俞為小試官凡
　鏁院五十日六人者相與唱和為古律歌詩一百七
　十餘篇集為三巻禹玉余為校理時武成王廟所解
　進士也至此新入翰林與余同院又同知貢舉故禹
　玉贈余云十五年前出門下㝡榮今日預東堂余荅
<pb:KR4i0012_WYG_049-8a>
　云昔時叨出武成宫曽看揮毫氣吐虹夢寐閑思十
　年事笑談今日一樽同喜君今賜黄金帶顧我新為
　白髮翁也天聖中余舉進士國學南省皆忝第一人
　薦名其後景仁相繼亦然故景仁贈余云淡墨題名
　第一人孤生何幸繼前塵也聖俞自天聖中與為詩
　友余嘗贈云猶喜共量天下士亦勝東野亦勝韓而
　子華筆力豪贍公儀文思温雅而敏捷皆勍敵也前
　此有南省試官者多窘束條制不少放懐余六人者
<pb:KR4i0012_WYG_049-8b>
　懽然相得羣居終日長篇險韻衆製交作筆吏疲於
　寫錄僮史奔走往来間以滑稽嘲謔加於風刺更相
　酧酢往往哄堂絶倒自謂一時盛事此前未之有也
　(歸田/録)
　
　
　
　詩話總龜後集巻一

<pb:KR4i0012_WYG_050-1a>
欽定四庫全書
　詩話總龜後集巻二　　　宋　阮　閱　撰
　　忠義門
世人論淵明自永初以後不稱年號秖稱甲子與思侻
　所論不同觀淵明讀史九章其間皆有深意其尤章
　章者如夷齊箕子魯二儒三篇夷齊云天下革命絶
　景窮居正風凌俗爰感懦夫箕子云去鄉之感猶有
　遲遲矧伊代謝觸物皆非魯二儒云易代随時迷變
<pb:KR4i0012_WYG_050-1b>
　則愚介介若人特為正夫由是觀之則淵明委身蓬
　巷甘黔婁之貧而不自悔者豈非以恥事二姓而然
　也(葛常之/)
子美詩雖有古殿存世尊亦䝉埃山僧衣藍縷告訴棟
　梁摧本即所賦自然及於乗輿䝉塵股肱非材之意
　忠義所激一飯不忘君邪(黄常明/)
明宗召蜀中舊臣賦蜀主降巨唐詩王偕等譏荒滛獨
　中丞牛希濟曰唐主再懸新日月蜀王難保舊山川
<pb:KR4i0012_WYG_050-2a>
　明宗曰希濟不忘君親忠孝也賜百叚余謂希濟但
　能兩解之辭而已江革云不能殺身報主得死為幸
　誓不為人執筆此可以厲臣子之節(碧溪/)
詩人比雨如絲如膏之類甚多至杜牧乃以羽林鎗為
　比恐未盡其形似念昔逰云雲門寺外逢猛雨林黒
　山髙雨脚長曽奉郊宫為近侍分明&KR0719;&KR0822;羽林鎗大
　雨行云四面明騰玉京仗萬里横互羽林鎗豈去國
　凄㫁之情不能忘雞翹豹尾中耶(丹陽集/)
<pb:KR4i0012_WYG_050-2b>
栁遷南荒有云愁向公筵問重譯欲投章甫作文身太
　白云我似鷓鴣易南遷懶北飛皆褊忮躁辭非畎畝
　惓惓之義杜詩云馮唐雖晩逹終凱在皇都愁来有
　江水焉得北之胡其賦張曲江云歸老守故林戀闕
　悄延頸乃心王室可知(黄常明/)
世俗誇太白賜床調羮為榮力士脫靴為勇愚觀唐宗
　渠渠於白豈真樂道下賢者哉其意急得艶詞媟語
　以悅媍人耳白之論撰亦不過玉樓金殿鴛鴦翡翠
<pb:KR4i0012_WYG_050-3a>
　等語社稷蒼生何賴就使滑稽傲世然東方生不忘
　納諌况黄屋既為之屈乎說者以謀謨潜宻厯考全
　集愛國憂民之心如子美語一何鮮也力士閨闥腐
　庸惟恐不當人主意挟主勢駈之何所不可脫靴乃其
　職也自退之為蚍蜉撼大樹之喻遂使後學吞聲余
　竊謂如論其文章豪逸真一代偉人如論其心術事
　業可施廊廟李杜齊名真忝竊也(䂬溪/)
汲長孺叚太尉皆義勇奮不顧身之人至於仁愛撫養
<pb:KR4i0012_WYG_050-3b>
　矜憐惻怛無所不至所謂剛者必仁仁者必勇也嘗
　觀樂天云况多剛狷性難與世同塵希文云吾生豈
　不幸所禀多剛腸皆心中語也白則有敢辭為俗吏
　且欲活疲民又云心中有念農桑苦耳裏如聞飢凍
　聲范有寸懐如春風思與天下共赴姑蘇云豈辭雲
　水三千里由濟瘡痍十萬民與汲叚正相似(黄常明/)
靈徹有相逢盡道休官去林下何曽見一人世傳為口
　實凡語及抽簮即以此譏之余謂矯飾罔人固不足
<pb:KR4i0012_WYG_050-4a>
　論若出於至誠時對知已一吐心胷何害觀昌黎送
　盤谷云行抽手板付丞相不待彈劾歸農桑贈侯喜
　便當提擕妻與子南入箕潁無還時如今便當去咄
　咄無自痴如今更誰恨可便耕㶚涯此類凡數十豈
　茍以飾口哉其剛勁之操不少屈所守素定故也(䂬/溪)
永叔嘗試謁執政坐中賦雪詩云主人與國共憂戚豈
　惟喜悅将豊登須怜鐵甲冷徹骨四十餘萬屯邊兵
　當時乃謂唐韓退之亦能道言語其預裴晉公宴㑹
<pb:KR4i0012_WYG_050-4b>
　但云園林窮勝事鐘鼓樂清時不曽如此作閙殊不
　知老杜一言一詠未曽不在於憂國恤人物我之際
　則淡然無著夏日歎曰浩蕩想幽薊王師安在哉夏
　夜歎曰念我荷戈士窮年守邊疆此仁人君子之用
　心終食不可忘也邊兵之語豈為過哉如退之始知
　神官未賢聖護短憑愚要我敬雪徑抵樵叟風廊折
　談僧真作閙詩也(䂬溪/)
余觀楚國先賢𫝊言汝南應璩作百一詩譏切時事編
<pb:KR4i0012_WYG_050-5a>
　以示任事者皆怪愕以為應焚棄之及觀文選所載
　璩百一篇畧不及時事何耶又觀郭茂倩雜體詩載
　百一詩五篇皆璩所作首篇言馬子侯解音律而以
　陌上桑為鳳將雛二篇傷翳桑二老无以葬妻子而
　已無宣孟之徳可以賙其急三篇言老人自知桑榆
　之景斗酒自勞不肯為子孫積財末篇即文選所載
　是也第四篇似有諷諫所謂茍欲娛耳目快心樂腹
　腸我躬不悦懽安能慮死亡此豈非所謂應焚棄之
<pb:KR4i0012_WYG_050-5b>
　詩乎方是時曹爽事多違法而璩為爽長史切諫其
　失如此所謂百一者庶幾百分有一補于爽也而爽
　卒不悟以及于禍或謂以百言為一篇者以字數而
　言也或謂百者數之終一者數之始士有百行終始
　如一者以士行而言也然皆穿鑿之説何足論哉後
　何遜亦有擬百一體所謂靈輒困桑下於陵拾李螬
　其詩一百十字恐出于或者之説然璩詩每篇字數
　各不同第不過四十字爾(丹陽集/)
<pb:KR4i0012_WYG_050-6a>
杜扁舟空老去無補聖明朝又云報主心已老以稷契
　人而使老棄閒曠非唯不形怨望且惓惓如此彼遭
　時遇主言聽計從復幸年鬢未暮而不能攄誠戮力
　以圖報効良不愧此歟(䂬溪/)
明朝有封事數問夜如何此幸而得之坐以待旦之意
　避人焚諫草騎馬欲雞栖所謂嘉謀嘉猷入告爾后
　于外曰斯謀斯猷惟我后之徳也(黃常明/)
一朝自罪已萬里車書通此與無逸旅獒孟子格君心
<pb:KR4i0012_WYG_050-6b>
　之非汲長孺諫上多慾魏鄭公十漸陸宣公奉天詔
　書無二道也(同上/)
昌黎云詣闕二上書臣非黃冠師臣有膽與氣不忍死
　茅茨韋應物送李山人云聖朝多遺逸披膽謁至尊
　豈是貪寵榮誓將救元元梅聖俞贈師謩云臣豈為
　身謀而邀陛下惓是皆急於得君非為利禄計者也
　(同/上)
杜詩公若登台輔臨危莫愛身寄裴道州蘇侍御云致
<pb:KR4i0012_WYG_050-7a>
　君堯舜付君等早據要路思捐軀此公素所蓄積而
　未及施設者故樂以語人耳夫全軀碌碌之臣果何
　能為汲長孺云天子置公卿寧令従諛承意縱愛身
　柰辱朝廷何任遐曰褚彦囬保妻子愛性命遐能制
　之觀此以騐二詩信有證矣自比稷契豈為過哉岑
　侍御行軍詩平生抱忠義不敢私㣲軀范文正公云
　一入諌諍司鴻毛忽其身(䂬溪/)
世人喜子美造次不忘君嘗觀其祖審言除夜云還将
<pb:KR4i0012_WYG_050-7b>
　萬億夀更謁九重城則教忠之家風舊矣
張堯佐以進士擢第累官至屯田員外郎知開州㑹其
　姪女有寵於仁宗冊為脩媛堯佐遂驟遷擢一日中
　除宣徽節度景靈羣牧四使是時御史唐介上䟽引
　天寳楊國忠為戒不報又與諫官包拯呉奎等七人
　論列殿上既而御史中丞留百官班欲以廷諍卒奪
　堯佐宣徽景靈両使特加介一品服以旌敢言未㡬
　堯佐復除宣徽使知河陽唐謂同列曰是欲與宣徽
<pb:KR4i0012_WYG_050-8a>
　而假河陽為名耳我曹豈可中巳邪同列依違不前
　唐獨争之不能奪仁宗諭曰差除自是中書介遂極
　言宰相文彦博以燈籠錦媚貴妃而致位宰相今又以
　宣徽使結堯佐請逐彦博而相富弼又言諫官觀望
　挟姦而言涉宫掖語甚切直仁宗怒趣召兩府以疏
　示之介猶諍不巳樞宻副使梁適叱介使下殿介諍
　愈切仁宗大怒玉音甚厲共恐禍出不測是時蔡襄
　脩起居注立殿陛即進曰介誠狂直然納諌容言人
<pb:KR4i0012_WYG_050-8b>
　主之美徳必望全貸遂貶春州别駕翊日御史中丞
　王舉正救解之改為英州别駕始上怒未巳兩府竊
　議曰必重貶介則彦慱不安彦慱去即吾屬遞遷矣
　既而果如其料當是時梅堯臣作書竄詩曰皇祐辛
　夘冬十月十九日御史唐子方危言初造膝曰朝有
　巨姦臣介所憤疾願條一二事臣職敢妄率宰相文
　彦慱邪行世莫匹曩時守城都委曲媚貴暱銀璫揷
　左貂窮臘便馳驛邦媛将夸侈中金齎十鎰為我寄
<pb:KR4i0012_WYG_050-9a>
　使君竒文織纎宻遂傾西蜀巧日夜擊鞭朴紅絲緯
　金縷排科闘八七比比雙蓮華篝燈戴星月幾日
　成一端持行如&KR0294;疾明年觀上元被服穏稱質璨然
　奪上目遽爾有薄詰既聞所從來接對似未失且云奉
　至尊於妾豈能必遂回天子顔百事容丐乞臣今得
　粗陳狡猾彼非一偷威與賣利次第推甲乙是惟隂
　猾雄仁㫁宜勇黜必欲致太平在列無如弼弼亦昧
　平生况臣不阿屈臣言天下公奚以身自䘏君旁有
<pb:KR4i0012_WYG_050-9b>
　側目喑啞横詆叱指言為罔上廢汝還蓬蓽是時白
　此心尚不避斧鑕雖令禦魑魅甘且同飴宻既知弗
　可惧復以強詞窒帝聲亦大厲論奏不容畢介也容
　甚閑猛士膽為慄立貶海外春速欲為異物内外官
　恟恟陛下何未悉即敢救者誰襄執左右筆謂倘不包
　容盛美有所咈平明中執法懐疏又堅述介言或似
　強百豈無一實恐傷四海和幸勿苦倉卒亟許遷英
　山衢路猶嗟咄翊日宣白麻稱决口盈溢阿附連諌
<pb:KR4i0012_WYG_050-10a>
　官去若壊絮虱其間因獲利竊笑等蚌鷸英州五千
　里瘦馬行䭿䭿毒蛇噴曉霧晝與嵐氣沒妻孥不同
　途風浪過蛟窟存亡未可知雨舘愁傷骨飢僕時後
　先隨緣拾橡栗粤林多蔽天黄柑雜丹橘萬室通釀
　酤撫逺無禁律醉去不論錢醒来等鳴瑟山水仍竒
　怪已可消憂欝莫作楚大夫懐沙自沉汨西漢梅子
　真出為呉市卒市卒且不慚况兹别乗秩始堯臣作
　此詩不敢示人及歐陽脩為編其集時有嫌避又削
<pb:KR4i0012_WYG_050-10b>
　去此詩是以少人知者故今全録焉(東軒筆録/)
鄭谷與僧齊已黄損等共定今體詩格云凡詩用韻有
　數格一曰葫蘆一曰轆轤一曰進退葫蘆韻者先二
　後四轆轤韻者雙出雙入進退韻者一進一退失此
　則繆矣余按倦逰雜録載唐介為䑓官廷疏宰相之
　失仁廟怒謫英州别駕朝中士大夫以詩送行者頗
　衆獨李師中待制一篇為人傳誦詩曰孤忠自許衆
　不與獨立敢言人所難去國一身輕似葉髙名千古
<pb:KR4i0012_WYG_050-11a>
　重於山並逰英俊顔何厚未死姦諛骨巳寒天為吾
　君扶社稷肯教夫子不生還此正所謂進退韻格也
　按韻畧難字第二十五山字第二十七寒字又在二
　十五而還又在二十七一進一退誠合體格豈率爾
　而為之哉近閱冷齊夜話載當時唐李對荅話言乃
　以此詩為落韻詩葢渠伊不見鄭谷所定詩格有進
　退之說而妄為云云也(素緗雜記/)
唐介始彈張堯佐諫官皆上疏及彈文彦博則呉奎畏
<pb:KR4i0012_WYG_050-11b>
　縮不全當時謂拽動陣脚及唐争論於上前遂并及
　奎之背約執政又黜奎而文潞公益不安遂罷政事
　時李師中詩送唐有並逰英俊顔何厚未死姦諛骨
　已寒之句為奎發也(東軒/)
　
　
　
　詩話總龜後集巻二

<pb:KR4i0012_WYG_051-1a>
欽定四庫全書
　詩話總龜後集巻三　　　宋　阮　閱　撰
　　孝義門
徐師川詩云楚漢紛争辨士憂東歸那復割鴻溝鄭君
　立義不名籍項伯胡顔肯姓劉謂項伯籍之近族乃
　附劉而背項鄭君已為漢臣乃違漢而思楚也余嘗
　論之曰方劉項之勢雌雄未决也其間豈無容容狡
　詐之士首鼠兩端以觀成敗而為身謀者乎項伯是
<pb:KR4i0012_WYG_051-1b>
　也其意以謂項氏得天下則吾嘗以宗族從軍畫䇿
　定計豈吾廢哉劉氏得天下則鴻門之㑹吾嘗舞劍
　以蔽沛公矣廣武之㑹吾嘗勸勿烹太公矣劉氏豈
　吾廢哉髙祖之封項伯殆以此也至鄭君則不然事
　籍籍死屬漢髙祖諸故楚臣名籍鄭君獨不奉詔乃
　盡拜名籍者為大夫而逐鄭君觀此則鄭君與項伯
　賢佞可見髙祖或逐或封皆徇情之好惡則知戮丁
　公者一時矯激之為也王儉七志曰宋髙祖逰張良
<pb:KR4i0012_WYG_051-2a>
　廟並命僚佐賦詩謝瞻所賦冠于一時今載於文選
　者是也其曰鴻門銷薄蝕陔下隕欃槍爵仇建蕭宰
　定都䕶儲皇肇允契幽叟飜飛指帝鄉則子房輔漢
　之䇿盡於此數語矣王荆公云素書一巻天與之榖
　城黄石非吾師固陵解鞍聊出口捕取項羽如嬰兒
　従来四皓招不得為我立弃商山芝用亦此數事而
　論議格調出於常等東坡論子房袖搥之事以謂良
　不為伊吕之謀而倖出於荆軻聶政之計以余觀之
<pb:KR4i0012_WYG_051-2b>
　此良少年之銳氣未足以咎良也圯上授書之後所
　見豈前比哉(葛常之/)
予曽祖通議兄弟四人取良辰美景賞心樂事之義作
　四并堂于東園故通議詩云華圃控弦秋學射寒窻
　留燭夜抄書良辰美景饒心事歡日相并樂起予先
　祖清孝公兄弟六人取三荆同林之義作培荆亭于
　西園當時篇詠無存者清孝安遇集中有倍荆亭記
　其畧云西園椎輪無亭觀之玩伯兄欲糾合叔季同
<pb:KR4i0012_WYG_051-3a>
　耳目之適於是基盈尺之髙宏一筵之廣列檻為亭
　號曰培荆至先人文康公罷官南陽適當兵擾復還
　舊棲奉伯父工部居焉别建二老堂于宅南秦望由
　里諸山皆在目植花竹于四隅命某日治饌往往樂
　飲竟日某嘗賦詩云去家纔隔水一股二老堂成三
　百弓鴒原暮下沙水暖鴈行夜落霜天空竹根酌酒
　不妨醉花蕚斵詩如許工坐久興開笻竹杖出門人
　指兩仙翁(同上/)
<pb:KR4i0012_WYG_051-3b>
月輪當空天下之所共視故謝荘有隔千里兮共明月
　之句盖言人雖異處而月則同瞻矣老杜當兵戈騷
　屑之際與其妻各居一方自人情觀之豈能免閨門
　之念而他詩未嘗一及之至於明月之夕則遐想長
　思屢形詩什月夜詩云今夜鄜州月閨中只獨看繼
　之曰香霧雲鬟濕清輝玉臂寒一百五日夜對月云
　無家對寒食有淚如金波繼之曰仳離放紅蘂想像
　顰青蛾江月詩云江月光於水髙樓思殺人繼之曰
<pb:KR4i0012_WYG_051-4a>
　誰家排錦字燭滅翠眉顰其數致意閨門如此其亦
　謝荘之意乎顔延之對孝武乃有荘始知隔千里兮
　共明月之說是荘才情到處延之未能曉也(同上/)
魏武於諸子中獨愛植丁儀丁&KR1771;楊脩之徒為植羽翼
　㡬代太子丕而植狂性不自雕勵又太子御之有術
　故易宗之計不行蓋非植遜丕也洎文帝即位植屢
　求試用不報益怏怏帝欲害之卞太后曰汝已殺任
　城不宜復殺東阿故止従貶爵則植豈無怨懟乎嘗
<pb:KR4i0012_WYG_051-4b>
　觀植所作豫章行云他人雖同盟骨肉天性然周公
　穆康叔管蔡則流言子臧孫千乗季札慕其賢意謂
　巳素為武帝所愛忌之者衆故有管蔡流言之說然
　乃自以季札為比亦誣矣豈其掠美之言哉(同上/)
晉嵇康贈弟秀才四言詩云感悟馳情思我所欽則以
　所欽為弟陸機贈從兄車騎詩云寤寐靡安豫願言
　思所欽則以所欽為兄又贈馮文罷詩云慷慨誰為
　感願言懐所欽則以所欽為友
<pb:KR4i0012_WYG_051-5a>
陸機作詩贈賈謐㡬三百言無非極其褒讃方謐用事
　生死榮辱人如反覆手其褒讃亦何足怪然其間亦
　有寄意譏誚人未能推其意者按臧榮緒晋書謐父
　韓夀毋賈充少女也充平生不議立後妻郭槐輙以
　外孫韓謐襲封帝許之遂以謐為魯公則是賈謐非
　充子也故機詩云誕育洪胄纂戎于魯言誕育則以
　譏非已生也又曰惟漢有朩曽不踰境謂橘踰淮則
　化為枳言如螟蛉之化蜾蠃無異也夫謐勢熖薫灼
<pb:KR4i0012_WYG_051-5b>
　如此而機敢為廋詞以狎侮之真文人之習氣哉
王福畤之子勔&KR0008;勃皆有才名故杜易簡稱為三珠樹
　其後助劼勸又皆以文顯勃於兄弟之間極友愛自
　鄉逺虢詩云人生忽如客骨肉知何常願及百年内
　花蕚常相将無使棠棣廢取譬人無良觀此語意豈
　兄弟有不相能者耶及觀誡劼勸云欲不可縱争不
　可常勿輕小忿将成大殃此二人者似非處於禮義
　之域者棠棣廢之語疑為此二人設也(同上/)
<pb:KR4i0012_WYG_051-6a>
楊六尚書白樂天妻兄也初除東川節度代妻賀兄云
　覔得黔婁為妺婿可能空寄蜀茶来又寒食寄詩云
　蠻旗似火行隨馬蜀妓如花坐遶身不使黔婁夫婦
　看誇張富貴向何人皆責望之言也(同上/)
文選載嵇叔夜贈秀才入軍詩李善注謂兄喜秀才入
　軍而張銑謂叔夜弟不知其名考五詩或曰攜我好
　仇或曰思我良朋或曰佳人不在皆非兄弟之稱善
　銑所注恐未必然爾(同上/)
<pb:KR4i0012_WYG_051-6b>
錢起題杜牧林亭詩云不須躭小隠南阮在平津南阮
　謂杜悰也史載悰更厯将相而牧困躓不自振怏怏
　不平以至於卒審爾以牧之豈肯受其料理哉然宗
　族貴宦河潤者非一枯死升沉時命存焉何至怏快
　如是可以知牧之量不宏也
李義山作驕兒詩時衮師方三四嵗爾其末乃云兒應
　勿學耶讀書求甲乙况今西與北羗戎正狂悖兒當
　速成大探雛入虎窟當為萬户侯勿守一經袠兵連
<pb:KR4i0012_WYG_051-7a>
　旤結生民塗炭以日為嵗之時而乃望三四嵗児立
　功於二十年後所謂俟河之清人夀幾何者也(同上/)
陶淵明命子篇則曰夙興夜寐願爾之才爾之不才亦
　巳焉哉其責子篇則曰雖有五男兒總不好紙筆天
　運茍如此且進杯中物告儼等數則曰鮑叔管仲同
　財無猜歸生伍舉班荆道舊而况同父之人哉則淵
　明之子未必賢也故杜子美論之曰有子賢與愚何
　其掛懐抱然子美於諸子亦未為忘情者子美遣興
<pb:KR4i0012_WYG_051-7b>
　詩云驥子好男兒前年學語時世亂憐渠小家貧仰
　母慈又憶幼兒詩云别離經節換聦慧與誰論憶渠
　愁只睡炙背俯晴軒得家書云熊兒幸無恙驥子最
　憐渠元日示宗武云汝啼吾手戰觀此數詩於諸子
　鍾情尤甚於淵明矣山谷乃云杜子美困於三蜀蓋
　為不知者詬病以為拙於生事又往往譏宗武失學
　故寄之淵明爾俗人不知便為譏病所謂癡人面前
　不得說夢也(同上/)
<pb:KR4i0012_WYG_051-8a>
　
　
　
　
　
　
　
　
<pb:KR4i0012_WYG_051-8b>
　
　
　
　
　
　
　
　詩話總龜後集巻三

<pb:KR4i0012_WYG_052-1a>
欽定四庫全書
　詩話總龜後集巻四　　　　宋　阮　閱　撰
　　孝義門
唐人與親别而復歸謂之拜家慶盧象詩云上堂家慶
　畢顧與親思邇孟浩然詩云明朝拜家慶湏著老莱
　衣(葛常之/)
荆公初去臨川詩云馬頭西去涙霑襟一望親庭更苦
　心已覺省煩非仲叔安能養志似曽參赴調西京時
<pb:KR4i0012_WYG_052-1b>
　詩也非仲叔則自傷不能養口體不如曽參則自傷
　不能養志也人士一官所駐乃爾為志亦豈得巳哉
　後又有詩云古人一日養不以三公換正為此爾(葛/常)
　(之/)
張劒州以太夫人喪劒州歸荆公予之詩并示女弟云
　烏辭反哺顛毛黒鳥引思歸口舌丹又有張劒州至
　劒一日以親憂罷詩云白頭反哺秦烏側流血思歸
　蜀鳥前所賦皆一時之事而語意重復如此何耶(同/上)
<pb:KR4i0012_WYG_052-2a>
陳繹奉親至孝嘗作慶老堂以娯其母介甫贈之詩云
　種竹常疑出冬筍開池故合涌寒泉蓋不獨詠堂前
　景物而孝感之事實寓焉出冬筍暗用孟宗事涌寒
　泉暗用姜詩事(同上/)
王稚川調官京師毋老留鼎州久不歸侍嘗閱貴人歌
　舞有詩云畫堂玉珮縈雲響不及桃源欵乃歌山谷
　次韻諷之曰慈母毎占烏鵲喜家人應賦扊扅歌可
　謂盡朋友責善之義谷至孝奉母安康君至為親滌
<pb:KR4i0012_WYG_052-2b>
　厠牏浣中裙未嘗頃刻不供子職洎貶黔南不能與
　親俱則贈王郎詩云留我左右手奉承白髮親至贛
　上食蓮有感則曰蓮實大如指分甘念母慈亦可見
　其孝誠矣余聞無瑕者可以録人則其告稚川之語
　未為過也老杜送李舟詩非不歸重而其中亦不能
　無譏焉所謂舟也衣彩衣告我欲逺適倚門固有望
　歛衣就行役南登吟白華已見楚山碧何時太夫人
　堂上㑹親戚豈非譏其無方之道耶孔子云父母在
<pb:KR4i0012_WYG_052-3a>
　不逺逰逰必有方則山谷少陵之詩皆孔子之意也
人之事親當以敬為主故孔子告子游曰至於犬馬皆
　能有養不敬何以别乎束晳作補亡詩於南陔白華
　二篇每以為言南陔曰養隆敬薄惟禽之似白華曰
　竭誠盡敬亹亹忘劬可謂得孔子之㫖矣今之人恃
　親之愛已而忘其敬者多故表而出之以為事親之
　戒(同上/)
李白樂府三巻於三綱五常之道數致意焉慮君臣之
<pb:KR4i0012_WYG_052-3b>
　義不篤也則有君道曲一篇所謂軒后瓜牙常先太
　山稽如心之使臂小白鴻翼於夷吾劉葛魚水二慮
　父子之義不篤也則有東海勇婦之篇所謂淳于免
　詔獄漢主為緹縈津妾一棹歌脫父於嚴刑生子若
　不肖不如一女英慮兄弟之義不篤也則有上留田
　之篇所謂田氏倉卒骨肉分青天白日摧紫荆交柯
　之朩本同形東枝顦顇西枝榮無心之物尚如此參
　商胡乃尋天兵慮朋友之義不篤也則有箜篌謡之
<pb:KR4i0012_WYG_052-4a>
　篇所謂貴賤交結心不移惟有嚴陵及光武輕言託
　朋友對面九疑峰管鮑久已死何人繼其蹤慮夫婦
　之情不篤也則有雙燕離之篇所謂雙鷰復雙鷰雙
　飛令人羡玉樓珠閣不獨棲金窻繡户長相見徐究
　白行事亦豈純於行義者哉永王之叛白不能潔身
　而去於君臣之義為如何既合于劉又合于魯又娶
　于宋又擕昭陽金陵之妓於夫婦之義為如何至於
　友人路亡白為權窆及其糜潰又收其骨則朋友之
<pb:KR4i0012_WYG_052-4b>
　義庶幾矣送蕭十一之魯兼問稚子伯禽有髙堂倚
　門望伯魚魯中正是趨庭䖏君行既識伯禽子應駕
　小車騎白羊之句則父子之義庶㡬矣如弟凝錞儕
　况綰各贈詩以致其雍睦之情則兄弟之義庶㡬矣
　惜乎二失既彰三美莫贖此所以不能為醇儒也(韻/語)
　(陽/秋)
樂天及第後歸覲留别同年云擢第未為貴拜親方始
　榮此毛得檄而喜之意也論者以春風得意疾决非
<pb:KR4i0012_WYG_052-5a>
　孟郊語其氣格亦不類而白公亦有得意减别恨半
　酣輕逺程翩翩馬蹄疾春風歸鄉情此又不可曉也
　(黄常/明)
范文正公雷霆日有犯始可報吾親誰謂臣子忠孝難
　兩全也涖官不敬戰陣無勇本非事親事禮記必以
　為非孝公之謂歟(黄常明/)
　　宗族門
謝師厚生女梅聖俞與之詩曰生男衆所喜生女衆所
<pb:KR4i0012_WYG_052-5b>
　醜生男走四隣生女各張口男大守詩書女大逐鷄
　狗又云何時集氏郎堂上拜媪叟盖戯師厚也陳琳
　杜甫詩及楊妃外傳其說異陳琳痛長城之役則曰
　生男戒勿舉生女哺用脯杜甫傷闗西之戍則曰生
　女猶淂嫁比鄰生男埋沒随百草楊妃専寵帝室金
　印紫綬寵遍於銛釗象服魚軒榮均於秦虢當時遂
　有生女勿悲酸生男勿喜歡男不封侯女作妃君看
　女却為門楣之詠而樂天長恨歌亦云遂令天下父
<pb:KR4i0012_WYG_052-6a>
　母心不重生男重生女令師厚之女敏質儒門不過
　求賢士以為之配爾縦不至負薪如翟婦餉㫪如孟
　光亦豈能預知其必大富貴亢宗榮族如蒲之婦人
　乎宜其聖俞以為戯也(韻語陽秋/)
傳曰學士大夫則知尊祖矣族之所在祖之所自出也
　其可以不敬乎陶淵明有贈長沙公詩序云予於長
　沙公為族祖同出大司馬昭穆既逺巳為路人故其
　詩云同源分流人易世踈慨然晤歎念斯厥初禮服
<pb:KR4i0012_WYG_052-6b>
　遂悠嵗月𦕈徂感彼行路眷焉踟蹰盖深傷之也長
　沙公於淵明如此而淵明乃以宗族自任其臨别贈
　言之際有進簣雖少終在為山之句嗚呼淵明亦可
　謂賢矣杜子美數訪從孫濟而不免於防猜故其詩
　云所来為宗族亦不謂盤餐勿受外嫌猜同姓古所
　敦觀長沙與濟尊祖之義掃地矣(韻語陽秋/)
　
　詩話總龜後集巻四

<pb:KR4i0012_WYG_053-1a>
欽定四庫全書
　詩話總龜後集巻五　　　宋　阮　閱　撰
　　仁愛門
孟子七篇論君與民者居半其餘欲得君盖以安民也
　觀杜陵窮年憂黎元歎息腸内熱胡為将暮年憂世心
　力弱宿花石戍云誰能扣君門下令減征賦寄栢學
　士云㡬時髙議排金門各使蒼生有環堵寧令吾廬
　獨破受凍死亦足而志在大庇天下寒士其仁心廣
<pb:KR4i0012_WYG_053-1b>
　大異夫求穴之螻蟻輩真得孟子所存矣東坡問老
　杜何如人或言似司馬遷但能名其詩耳愚謂老杜
　似孟子盖原其心也(䂬溪/)
韋蘓州云身多疾病思田里邑有流亡愧俸錢郡中屢
　集云自慚居處崇未覩兹民康余謂君子當切切作
　此語彼有一意供租専事土朩而視民如讐者得無
　愧此詩乎(同上/)
賈生終童欲輕事征伐大扺少年躁鋭如經厯老成當
<pb:KR4i0012_WYG_053-2a>
　不如此昔人欲沈孫武於五湖斬白起於長平誠有
　謂哉嘗愛老杜云慎勿吞青海無勞問越裳大君先
　息戰歸馬華山陽又有安得壮士挽天河净洗甲兵
　長不用安得務農息戰閗普天無吏横索錢願戒兵
　猶火恩加四海深不眠憂戰伐無力正乾坤其愁歉
　憂戚蓋以人主生靈為念孟子以善言陣戰為大罪
　我戰必克為民賊仁人之心易地皆然(黄常明/)
臨川云黄雀百頭顱長行萬里餘因君令出守暫得免
<pb:KR4i0012_WYG_053-2b>
　苞苴使能行此言則虐生類以飽口腹刻疲民以肥
　權勢者寡矣其詩才二十字耳崇仁愛抑奔競皆具
　焉何以多為
杜云築塲憐穴蟻拾穗許村童人謂有仁愛民物意臨
　川詠促織云只向貧家促機杼㡬家能有一絇絲愚
　謂世之嚴督征賦不恤疲瘵之有無者雖魁然其形
　實微䖝智爾(䂬溪/)
元結刺道州承兵賦之後徴率煩重民不堪命作㫪陵
<pb:KR4i0012_WYG_053-3a>
　行其末云何人采國風吾欲獻此詩以傳考之結以
　人困甚不忍加賦嘗奏免稅租及和市雜物十三萬
　緡又奏免租庸十餘萬緡因之流亡盡歸乃知賢者
　所存不特空言而已(丹陽集/)
范文正淮上遇風云一櫂危於葉旁觀欲損神他年在
　平地無忽險中人雖弄翰戯語卒然而作險濟加澤
　之心未嘗忘也(黄常明/)
王道州㫪陵行云所願見王官撫養以恵慈柰何重驅
<pb:KR4i0012_WYG_053-3b>
　逐不使存活為逋緩違詔令䝉責願所宜又云守官
　貴守道不愛能適時賊退示官吏云使臣將王命豈
　不如賊焉令被徴歛者迫之如火煎誰知絶人命以
　作時世賢子美志之曰今盗賊未息知民疾苦得結
　輩十數人為邦伯萬姓氣吐天下少安立可待已余
　謂漫叟所以能然者先民後已輕官爵重人命故也
　觀其石魚詩云金魚吾不須軒冕吾不愛此所以能
　不徇權勢而専務愛民也杜乃知正人意不茍飛長
<pb:KR4i0012_WYG_053-4a>
　纓可謂相知深矣(同上/)
　　友義門
蘇武李陵在武帝時同為侍中金蘭之義素篤武拘於
　匈奴明年而陵始降雖逆順之勢殊悲懽之情異然
　朋友之誼此心常烱烱也觀陵海上勸武使降之言
　非不切至而武之所以告陵者不過明吾忠義之心
　而已而未嘗一語及陵之叛若告衛律者則不然盡
　辭詬詈歸之於不忠不臣之科而此以節義臨之㡬
<pb:KR4i0012_WYG_053-4b>
　使惡死此亦可以見於陵厚矣後武得歸陵置酒賀
　武曰今足下還歸揚名於匈奴功顯於漢室雖古竹帛
　所載丹青所畫何以過子卿故李太白蘓武詩云渇
　飲月窟水飢飡天上雪東還沙塞逺北愴河梁别泣
　把李陵衣相看涙成血蓋亦是意語爾(韻語陽秋/)
石林詩話元豐間東坡繫獄神宗本無意罪之時相因
　舉軾檜詩根到九泉無曲處嵗寒惟有蟄龍知且云
　龍飛在天軾以為不知已而求知地下之蟄龍非不
<pb:KR4i0012_WYG_053-5a>
　臣何得章子厚從而解之遂薄其罪而王定國見聞錄
　云東坡在黄州時上欲復用王禹玉以嵗寒惟有蟄
　龍知激怒上意章子厚力解遂釋予觀東坡自獄中
　出與章子厚書云某所以得罪其過惡未易一二數
　平時惟子厚與子由極口見戒反復甚苦某強狠自
　不以為然又云往時相識但過相稱譽以成吾過一
　旦有患難無復相哀昔唯子厚平居遺我以藥石及
　困急又有以救䘏之真與世異矣則知坡繋獄時子
<pb:KR4i0012_WYG_053-5b>
　厚救解之力為多石林詩話不妄也(陽秋/)
東坡歸陽羡時流離顛躓之餘絶禄已數年受梁吉老
　十絹百絲之&KR0008;可見非有餘者李憲仲之子鷹以四
　喪未舉而見公則盡以贈之且贈以詩曰推衣贈孝
　子一溉滋湯旱誰能脫左驂大事不可緩章季黙三
　喪未𦵏亦求於公公亦以助之有不辭毛粟施行自
　邱山積之句其髙蓋出於天資矣(同上/)
　　幼敏門
<pb:KR4i0012_WYG_053-6a>
西清詩話云魯直少警悟八嵗能作詩送人赴舉云送
　君歸去明主前若問舊時黄庭堅謫在人間今八年
　此已非髫稚語矣
桐江詩話云山谷七嵗作牧童詩云騎牛逺逺過前村
　吹笛風斜隔隴聞多少長安名利客機闗用盡不如
　君
林傑幼而聰慧言發成文質瑩凝脂音清扣玉嘉聚羣
　書又妙于手談當時名公多與之交及有是子益大
<pb:KR4i0012_WYG_053-6b>
　其門亷使崔侍郎(闕/)與之遷職詞云家藏萬巻學富
　三冬傑五嵗父因挈行云云後業詞賦頗振聲光有
　仙客入壺中賦云仙客以變化隨逍遥放情處於外
　則一壺斯在入其中則萬象皆呈飛閣重樓不是人
　間之状竒花異朩無非物外之名至九嵗謁大夫盧
　員常侍黎埴無不嘉奨尋就賔薦日在讌筵侍御李
　逺支使趙格深所知仰不捨斯須和趙支使詠荔枝
　尤佳云金盤摘下排朱顆紅壳開時飲玉漿副使鄭
<pb:KR4i0012_WYG_053-7a>
　立竒童傳制使劉潼序以貽之(閩川名士傳/)
王元之年七八嵗已能文畢文簡公為郡從事始知之
　問其家以磨麫為生因令作磨詩元之不思以對但
　存心裏正無愁眼下遲若人輕著力便是轉身時文
　簡大竒之當於子弟中講學一日太守席上出詩句
　鸚鵡能言爭似鳳坐客皆未有對文簡寫之屏間元
　之書其下蜘蛛雖巧不如蠶文簡歎息曰經綸之才
　也遂加以衣冠呼為小友至文簡入相元之已掌書
<pb:KR4i0012_WYG_053-7b>
　命矣(聞見録後/)
　　志氣門
蔡寛夫詩話云太白之從永王璘世頗疑之唐書載其
　事甚畧亦不為明辨其是否獨其詩自序云夜半水
　軍来潯陽滿旌旃空名適自誤迫脅上樓船從賜五
　百金棄之若浮烟辭官不受賞翻謫夜郎天然太白
　豈從人為亂者哉蓋其學本出從横以氣俠自任當
　中原擾攘時欲藉之以立竒功耳故其巡歌有但用
<pb:KR4i0012_WYG_053-8a>
　東山謝安石為君談笑靜胡沙之句至其卒章乃云
　南風一掃胡塵靜西入長安到日邊亦可見其志矣
　大扺才髙意廣如孔北海之徒固未必有成功而知
　人料事尤其所難議者或責以璘之猖獗而欲仰以
　立事不能如孔巢父蕭頴士察於未萌斯可矣若其
　志亦可哀已
蘇子由云李白詩類其為人俊發豪放華而不實好事
　喜名不知義之所在也其語兵則先登䧟陣不以為
<pb:KR4i0012_WYG_053-8b>
　難語游俠則白晝殺人不以為非此豈其誠能也白
　始以詩酒奉事明皇遇䜛而去所至不改其舊永王
　將據江淮白起而従之不疑遂以放死今觀其詩固
　然唐詩人李杜稱首今其詩皆在杜甫有好義之心
　白所不及也漢髙祖歸豐沛作歌曰大風起兮雲飛
　揚威加海内兮歸故鄉安得猛士兮守四方髙帝豈
　以文字髙世者帝王之度固然發於中而不自知也
　白詩反之曰但歌大風雲飛揚安得猛士守四方其
<pb:KR4i0012_WYG_053-9a>
　不識理如此老杜贈白詩有重與細論文之句謂此
　類也
髙齋詩話云荆公題金陵此君亭詩云誰怜直節生来
　瘦自許髙才老更剛賔客毎對公稱頌此句公輒顰
　蹙不樂晩年與平甫坐亭上視詩牌曰少時作此題
　榜一傳不可追改大扺少年題詩可以為戒平甫曰
　此楊子雲所以悔其少作也
石林詩話云荆公以意氣自許故詩語為其所向不復
<pb:KR4i0012_WYG_053-9b>
　更為㴠蓄如天下蒼生待霖雨不知龍向此中蟠又
　濃綠萬枝紅一㸃動人春色不湏多又平治險穢非
　無力潤澤焦枯是有才之類皆直道其胷中事後為
　郡牧判官従宋次道盡假唐人詩集博觀而約取晩
　年始盡深婉不迫之意乃知文字雖工拙有定限然
　必視其幼壯雖公方其未至亦不能力強而遽至也
石林詩話云蘇明允至和閒在京師既為歐陽文忠公所
　知其名翕然韓忠獻諸公皆待以上客嘗遇重陽忠獻
<pb:KR4i0012_WYG_053-10a>
　置酒私第惟文忠與一二執政而明允乃以布衣參
　其間郡人以為異禮席間意氣尤不少衰明允詩不
　多見然精深有味語不徒發正類其文而讀易詩云
　誰為善相應嫌瘦後有知音可發弹婉而不迫哀而
　不傷所作自不必多也
　　述志門
余嘗官展嘗借詩集於士人中有小篇序云成都華陽
　天慶中進士葉沆作止百篇時有可觀如閑居感懐
<pb:KR4i0012_WYG_053-10b>
　云身閑難報國語直易傷時村墅云夜庭和月掃秋
　户拂雲開亦可想見其胷襟也
和靖與士夫詩未嘗不及遷擢與學子詩未嘗不言登
　第視此為何等随緣應接不為茍難亢絶如此老杜
　云本無軒冕意不是傲當時鍾鼎山林各天性濁醪
　麄飰任吾年道義重而輕王公者也阮孝緒南平王要
　之不赴曰非志驕富貴但性畏廟堂使麏麚可驂何
　異驥騄
<pb:KR4i0012_WYG_053-11a>
　　求意門
復齋漫錄云書當快意讀易盡客有可人期不来世事
　相違毎如此好懐百嵗㡬迴開其後又寄黄充前四
　句云俗子推不去可人廢招呼世事每如此我生亦
　何娯蓋無已得意故兩見之
胡氏評詩曰魯直過平輿懐李子克詩世上豈無千里
　馬人中難得九方臯題徐孺子祠堂詩白屋可能無
　孺子黄金不是欠陳蕃二詩命意絶相似蓋歎知音
<pb:KR4i0012_WYG_053-11b>
　者難得耳
苕溪漁隠曰錫宴明日絶句云宴罷回来日欲斜平康
　坊裏那人家㡬多紅袖迎門笑争乞釵頭利市花清
　明日絶句云無花無酒過清明興味都来似野僧昨
　日隣家乞新火曉窻分與讀書燈二詩何况味不同
　如此亦可見其老少情懐之異也
胡氏評詩曰澶淵之役王介甫以謂丞相莱公功第一
　張文潛以為可能功業盡莱公大扺人之議論各有
<pb:KR4i0012_WYG_053-12a>
　所見故爾不同今具載二詩識者當能辨之介甫澶
　州詩云去都二百四十里河流中間兩城峙南城草
　上不受兵北城樓樐如邊城城中老人為予語契丹
　此地經鈔虜黄屋親臨矢石間胡馬飲踏河氷渡天發
　一矢胡無酋河氷亦破沙水流歡盟從此至今日丞
　相菜公功第一文潜聽客話澶淵事詩云憶昔胡来
　動河朔黄河飲馬吹胡角澶淵城下氷載車邊風蕭
　蕭千里賖城上黄旗坐真主夜遣六丁張猛弩雷驚
<pb:KR4i0012_WYG_053-12b>
　電發一矢飛横射胡酋貫車柱犬羊無踪大漠空歸
　来封禪告成功自是乾坤扶聖主可能功業盡莱公
談苑曰余知制誥日與余恕同考試恕曰夙昔師範徐
　騎省為文騎省嘗有徐孺子亭記其警句云平湖千
　畝凝碧乎其下西山萬叠倒影乎其中他皆常語近
　得舍人所撰涵虚閣記終篇皆竒語自渡江来未嘗見
　此信一代之雄文也其相推如此因出義山詩共讀
　酷愛一絶云珠箔輕明拂玉墀披香新殿閗腰支不
<pb:KR4i0012_WYG_053-13a>
　湏看盡魚龍戯終遣君王怒偃師擊節稱嘆曰古
　人措辭寓意如此之深妙令人感慨不巳
　
　
　
　
　
　
<pb:KR4i0012_WYG_053-13b>
　
　
　
　
　
　
　
　詩話總龜後集巻五

<pb:KR4i0012_WYG_054-1a>
欽定四庫全書
　詩話總龜後集巻六　　　宋　阮　閱　撰
　　諷諭門
唐文宗夏日聯句東坡謂宋玉對楚王雄風譏其知已
　不知人也公權小子有美而無規為續之云一為居
　所移苦樂永相忘願言均此施清隂分四方或謂五
　弦之薫解愠阜財已有陳善責難之意愚謂不然凡
　規諌之辭湏切直分明乃可以感悟人主故盗言孔
<pb:KR4i0012_WYG_054-1b>
　甘良藥苦口若以薫風自南来為陳善閉邪但恐後
　世導諛側媚持兩可者皆得以冒敢諌之名也(䂬溪/)
陽城徳行道義為士林之所敬服徳宗以銀印赤紱起
　于隠所驟拜諫官可謂賢且遇矣故學生聞道州之
　貶投業而呌閽賢士愴驛名之同摛辭而頌徳可以
　知其賢不誣也然退之諫臣論乃極口貶之何哉其
　言曰今陽子實一匹夫在諌位不為不乆而未嘗一
　言及於政視政之得失若越人之視秦人之肥瘠問
<pb:KR4i0012_WYG_054-2a>
　其官則曰諫議也問其政則曰我不知也有道之士
　固如是乎考之本傳以謂他諌官論事苛細帝厭苦
　城漫聞得失且熟猶未肯言客屢諫之第醉以酒而
　不荅蓋其意有所待矣至徳宗逐陸贄欲相裴延齡
　而城伏蒲之說始上廷爭懇至累日不解故元微之
　詩云正元嵗云暮朝有曲如鈎飛章八九上皆若珠
　暗投且曰事不止臣諌誓不休而白樂天亦云陽城
　為諌議以正事其君其手如屈軼舉必指侫臣卒使
<pb:KR4i0012_WYG_054-2b>
　不仁者不得秉國鈞栁子厚亦云抗志厲義直道是
　陳蓋退之諌論乃在上裴延齡為相之前而三子頌
　美之言乃在陽城極諌之後也(丹陽集/)
蔡寛夫云江湖多白鳥天地有青蠅人遂以白鳥為鷺
　而禮記月令羣鳥養羞鄭氏乃引夏小正丹鳥白鳥
　之説謂白鳥為蚊蚋則知以對青蠅有深意矣不然
　江湖多白鷺有何説邪(䂬溪/)
子美詩草有害於人曽何生阻脩芒刺在我眼焉能待
<pb:KR4i0012_WYG_054-3a>
　時秋其憤邪嫉惡欲芟夷藴崇之以肅清王室者抱
　懐可見臨川有勿去草草無惡如比世俗俗浮薄此
　方外之語異乎農夫之務者也(黄常明/)
子美云設網萬魚急蓋指聚歛之臣苛法侵漁使民不
　聊生乃萬魚急也又云能者操舟疾若風撑突波濤
　挺乂入小人舞智趨時巧宦數遷所謂疾若風也殘
　民以逞不顧傾覆所謂挺义入也日暮蛟龍改窟穴
　山根鱣鮪隨雲雷魚不得其所龍豈能安居君與民
<pb:KR4i0012_WYG_054-3b>
　猶是也此與六義比興何異吾徒何為縱此樂暴戾
　天物聖所哀此樂而能戒又有仁厚意亦如前王作
　網罟設法害生成不専為取魚也退之义魚曰觀樂
　憶吾僚異此意矣亦如蘄簟云却願天日常炎曦故
　後人改之云豈比法曹空自私却願天日長炎赫(黄/常)
　(明/)
唐子西上張天覺内前行云内前車馬撥不開文徳殿
　下宣麻回紫薇侍郎拜右相中使押赴文昌臺此語
<pb:KR4i0012_WYG_054-4a>
　善於叙事質而不俚又云周公禮樂未要作致身姚
　宋亦不惡向来兩翁當國年民間斗米纔四錢此語
　善於諷諭當而有理皆可法也湖上云佳月明作哲
　好風聖之清栖禪寺歸云草青仍過雨山紫更斜陽
　語意俱新
李陽氷云太白不讀非聖人之書恥為鄭衛之作故其
　言多似天仙之辭凡所著述言多諷興自三代以来
　風騷之後馳驅屈宋鞭撻揚馬千載獨步唯公一人
<pb:KR4i0012_WYG_054-4b>
　故王公趨風列岳結軌羣賢翕習如鳥歸鳯盧黄門
　云陳拾遺横制頽波天下質文翕然一變至今朝詩
　體尚有梁陳宫掖之風至公大變掃地併盡今古文
　集過而不行唯公文章横被六合可謂力敵造化歟
　　逹理門
苕溪漁隱曰裴說云讀書貧裏樂搜句静中忙此二事
　乃余日用者甘貧守静自少至老飽諳此味矣
許彦周詩話云羅隠詩云只知事逐眼前過不覺老從
<pb:KR4i0012_WYG_054-5a>
　頭上来此殊有味
朱氏復齋偶題詩曰出入無時是此心豈知鷄犬易追
　尋請看屏上初文㫖便識名齋用意深
東坡云秋菊有佳色裛露掇其英泛此忘憂物逺我遺
　世情一觴雖獨進杯盡壺自傾日入羣動息歸鳥趨林
　鳴笑傲東軒下聊復得此生靖節以無事為得此生
　則見役於物者非失此生也歟
東坡送山本禪師赴法雲云是身如浮雲安得限南北
<pb:KR4i0012_WYG_054-5b>
　此二句乃老杜别賛上人詩中全語豈偶然用之邪
　題碧落洞詩云小語輙響荅空山白雲驚此語全類
　李太白今印本誤作白雷驚不惟無意味兼與上句
　重叠也後自嶺外歸次韻江晦叔詩云浮雲時事改
　孤月此心明語意髙妙如叅禪悟道之人吐露胷襟
　無一毫窒礙也
康節天津感事吟水流任急境常静花落雖頻意自閒
　不似世人忙裏老生来未始得開顔(擊壤集/)
<pb:KR4i0012_WYG_054-6a>
先天吟先天天弗違後天奉天時弗違無時虧奉時有
　時疲(同上/)
身心吟身生天地後心在天地前天地自我出自餘何
　足言(同上/)
康節無憂吟人生長有兩般愁愁死愁生未易休或向
　利中窮力取或于名上盡心求多思唯恐晩得手未
　老已聞先白頭我有何功居彼上其間攘臂獨無憂
　(擊壤集/)
<pb:KR4i0012_WYG_054-6b>
　
　
　
　
　
　
　
　詩話總龜後集巻六

<pb:KR4i0012_WYG_055-1a>
欽定四庫全書
　詩話總龜後集巻七　　　宋　阮　閱　撰
　　逹理門
否卦包承小人吉說者謂小人在下者包之小人在上
　者承之蓋處否當然杜云曲直吾不知負暄候樵牧
　是非何處定髙枕笑浮生洗眼㸔輕薄虚懐任屈伸
　寄謝悠悠世上児不争好惡莫相疑其寄傲踈放擺
　脫世網所謂兩忘而化其道也(黄常明/)
<pb:KR4i0012_WYG_055-1b>
漫叟無為洞口云洞傍山僧皆學禪無求無欲亦忘年
　又無為洞口春水滿無為洞傍春雲白愛此躊蹰不
　能去念人悔作衣冠客岑参宿先逰寺云寄報乗軒客
　簮裾爾何容臨川何秀老云解我葱珩脫孟勞暮年
　甘與子同袍比之退之云方将歛之道且欲冠其顛
　向風長歎不可見我欲收歛加冠巾異矣六一有云
　自慚前引朱衣吏不稱閒行白髪翁說者謂不言亦
　可然次山宿丹崖翁宅詩云吾将求退與翁逰學翁
<pb:KR4i0012_WYG_055-2a>
　歌醉在漁舟官吏隨人往未得却望丹崖慚復羞吁
　不滛乎富貴者也(䂬溪/)
東坡拈出陶淵明談理之詩前後有三一曰採菊東籬
　下悠然見南山二曰笑傲東軒下聊復得此生三曰
　客養千金軀臨化消其寳皆以為知道之言蓋摛章
　繪句嘲弄風月雖工亦何補若覩道者出語自然超
　詣非常人能蹈其軌轍也山谷嘗跋淵明詩巻云血
　氣方剛時讀此詩如嚼枯朩及綿厯世事知决定無
<pb:KR4i0012_WYG_055-2b>
　所用智又嘗論云謝康樂庾蘭成之詩鑪錘之功不
　遺餘力然未能窺彭澤數仞之牆者二子有意於俗
　人賛毁其工拙淵明直寄焉持是以論淵明詩亦可
　以知其闗鍵也(丹陽集/)
孟子所言皆精粗兼備其言甚近而妙義在焉如龎居
　士云神通并妙用運水與搬柴此自得者之言最為
　逹理若孟子之言則無適不然如許大堯舜之道只
　於行止疾徐之間教人做了(龜山語録/)
<pb:KR4i0012_WYG_055-3a>
或問言動非禮則何以正視聽如何得合禮曰四者皆
　不可易易則多非理故仁者先難而後獲所謂難者
　以我視以我聽以我言以我動也仰面貪看鳥回頭
　錯應人視聽不以我也胥失之矣(上蔡語録/)
吕晉伯兄弟中皆有見處一人作詩詠曽㸃事曰凾丈
　從容問且酧展才無不至諸侯可憐曽㸃推鳴瑟獨
　對春風詠不休(同上/)
或問邵堯夫云誰信畫前元有易自従刪後更無詩畫
<pb:KR4i0012_WYG_055-3b>
　前有易何以見曰畫前有易其理甚微然即用孔子
　之已發明者言之未有畫前盡可見也如云神農氏
　之耒耜蓋取諸益日中為市盖取諸噬嗑黄帝堯舜
　之舟楫盖取諸渙服牛乗馬盖取諸隨益嗑渙隨重
　卦也當神農黄帝堯舜之時重卦未畫此理真聖人
　有以見天下之賾故通變以宜民而易之道得矣然
　則非畫前元有易乎(龜山録/)
熈寧十年夏康節感微疾氣日益耗神日益明笑謂司
<pb:KR4i0012_WYG_055-4a>
　馬温公曰雍欲觀化一巡如何温公曰先生未應至
　此康節笑曰死生亦常事耳張横渠先生喜論命来
　問疾因曰先生論命否當推之康節曰若天命則已
　知之矣世俗所謂命則不知也横渠曰先生知天矣
　載尚何言程伊川曰先生至此他人無以為力願自主
　張時康節居正寢諸公議後事於外有欲𦵏近洛陽
　城者康節已知呼伯温入曰諸公欲以近城地𦵏我
　不可當從伊川先生塋耳七月初四日大書詩一章
<pb:KR4i0012_WYG_055-4b>
　曰生于太平世死于太平世客問年㡬何六十有七
　嵗俯仰天地間浩然獨無愧以是夜五更捐館(聞見/録)
張敬夫元日詩古史書元意義存春秋揭示更分明人
　心天理初無欠正本端原萬善生(南軒集/)
康節過士友家晝卧見其枕屏小兒迷藏以詩題其上
　云遂令髙卧人欹枕看兒戯盖熈寧間也陳恬云擊
　壤集不載(同上/)
張横渠聖心詩聖心難用淺心求聖學湏専禮法脩千
<pb:KR4i0012_WYG_055-5a>
　五百年無孔子盡因通變老優游(横渠集/)
五峯胡廣仲詩幽人偏愛青山好未是青山青不老山
　中出雲雨太虚一洗塵埃山更好朱氏陂云右衡山
　胡子詩也初紹興庚辰熹病卧山間親友仕於朝者
　以書見招集戯以兩詩代書報之曰先生去上芸香
　閣(時藉溪先生/正字赴館)閣長新峩豸角冠(劉共甫秘書/丞除察官)留
　取幽人卧空谷一川風月要人看一章甕牗前頭列
　畫屏晩来相對盡儀刑浮雲一任閑舒巻萬里青山
<pb:KR4i0012_WYG_055-5b>
　只麽青二章或傳語胡子胡子謂其學者張敬夫曰
　吾未識此人然觀此詩庶能有進矣時其言有體而
　無用故為是詩以箴警之庶其聞之而有發也明年
　胡子卒又四年某始見敬夫而後獲聞之恨不及見
　胡子而請其目也因序其本末而書之于策以無忘
　胡子之意云(見詩集/)
邵堯夫先生居洛四十年安貧樂道自云未嘗攅眉所
　居寢息處為安樂窩自號安樂先生又為甕牗讀書
<pb:KR4i0012_WYG_055-6a>
　燕居自平旦則焚香獨坐晡時飲酒三四甌微醺便
　止不使至醉也中間州府以吏法不餉餽寓賔乃為
　薄粥以代之好事者或載酒以濟其乏嘗有詩云斟
　有淺深存燮理飲無多少繋經綸莫道山翁拙於用
　也能康濟自家身喜吟詩作大字書然遇興則為之
　不牽強也大寒暑則不出每出乗小車用一人挽之
　為詩以自詠曰花似錦時髙閣望草如茵處小車行
　司馬温公贈以詩曰林間髙閣望已久花外小車猶
<pb:KR4i0012_WYG_055-6b>
　未来随意所之遇主人喜客則留三五宿又之一家
　亦如之或經月忘返雖性髙潔而接人無賢不肖貴
　賤皆懽然如親嘗自言若至大病自不能支其遇小
　疾得有客對語不自覺疾之去體也學者来従之問
　經義精深浩愽應對不窮思致幽逺妙極道數間與
　相知之深者開口論天下事雖久存心世務者不能
　及也
康節嘗誦希夷之語曰得便宜事不可再做得便宜處不
<pb:KR4i0012_WYG_055-7a>
　可再去又曰落便宜是得便宜故康節詩云珍重至
　人嘗有語落便宜是得便宜蓋可終身行之也(邵伯/温易)
　(理辨/惑)
　
　
　
　
　
<pb:KR4i0012_WYG_055-7b>
　
　
　
　
　
　
　
　詩話總龜後集巻七

<pb:KR4i0012_WYG_056-1a>
欽定四庫全書
　詩話總龜後集巻八　　　宋　阮　閱　撰
　　博識門
嘗觀臨川解我葱珩脫孟勞嘗不曉孟勞何等物及觀
　榖梁傳注孟勞魯之寶刀(黄常明/)
子美於菟侵客恨乃楚人謂虎於菟土銼冷疎烟乃蜀
　人呼釡為銼富豪有錢駕大舸方言南楚江湘凡船
　大者謂之舸百丈誰家上水船荆峽以竹纜為百丈
<pb:KR4i0012_WYG_056-1b>
　塹抵公畦稜京師農人指田土㡬稜(去/聲)市暨瀼西巔
　䕫人謂江水横通山谷處為瀼子厚桃笙葵扇安可
　當宋魏之間謂簟為笙款乃一聲山水綠乃楚人歌
　聲臨川窻明兩不借楚人以草屨為不借東坡倦看
　澁勒暗蠻村蓋嶺南竹名又蓬沓障前走風雨注云
　於潜婦人皆揷大銀櫛謂之蓬沓又幾思壓茅柴禁
　烟日夜急山谷燕濕社公雨鶯啼花信風皆方言也
　(黄常明/)
<pb:KR4i0012_WYG_056-2a>
江漢有滸以扞制泛濫大漲則溢於平陸水退滸見舟
　人謂之水落槽又灘石湍激其中深僅可容舟者謂
　之洪若大水則不復問洪矣臨川萬里寒江正復槽
　東江水落水分洪以此亦謂水黄㡌謂雲砲車非遐
　征逺涉不能知也(同上/)
栁讀書篇瘴疴擾靈府日與往昔殊臨文乍了了徹巻
　元若無蓋常荅許京兆書云往時讀書不至底滯今
　每讀一傳再三伸巻復觀姓氏在宗元則為瘴疴所
<pb:KR4i0012_WYG_056-2b>
　擾它人乃公患也(同上/)
東坡云東来賈客朩綿裘飲散金山月滿樓夜半潮来
　風又熱卧吹簫管到揚州集中題云夢中作盖坡嘗
　衣此坐客誤云朩綿襖俗飲散乃出此詩且云雖欲
　不可得也坐客大慙賈客事乃南史孔覬二弟頗營
　産業請假東還覬出渚迎之輕重二十餘船皆綿絹
　紙席之属覬偽喜命且置岸側既而正色謂曰汝輩
　忝預士流何至還東作賈客邪命燒盡乃去(䂬溪/)
<pb:KR4i0012_WYG_056-3a>
家家養烏鬼沈存中以為鸕鷀說者謂非也元微之詩
　云病養烏稱鬼巫占瓦代龜自注雲南人染病競賽
　烏鬼楚巫列肆競賣瓦卜此乃戯效俳體二首其二
　亦云瓦卜傳神語皆是處方言則烏鬼非鸕鷀不疑
　矣
書史蓄胷中而氣味入於冠裾山川厯目前而英靈助
　於文字太史公南逰北渉信非徒然觀老杜壯游云
　東下姑蘇臺已具浮海航到今有遺恨不得窮扶桑
<pb:KR4i0012_WYG_056-3b>
　劒池石壁仄長洲芰荷香嵯峨閶門北清廟映池塘
　越女天下白鑑湖五月涼剡溪藴秀異欲罷不能忘
　歸帆拂天姥中嵗貢舊鄉放蕩齊趙間西歸到咸陽
　其豪氣逸韵可以想見序太白集者稱其隠岷山居
　襄溪南逰江淮觀雲夢去之齊魯之呉之梁北扺趙
　魏燕晉西徙邠岐從金陵上潯陽流夜郎泛洞庭上
　巫峽白自序亦曰偶乗扁舟一日千里或遇勝景終
　年不移其恣横採覽非其狂也使二公隠坐中書何
<pb:KR4i0012_WYG_056-4a>
　以垂不朽如此哉燕公得助於江山鄭綮謂相府非
　㶚橋那得詩思非虚語也
學林新編云世傳織女嫁牽牛渡河相㑹某按史記晉
　天文志河鼓星在織女牽牛二星之間世俗因傅㑹
　為渡河之說媟瀆上象無所根據淮南子云烏鵲填
　河成而渡織女荆楚嵗時記云七夕河漢間弈弈有
　光景以此為候是牛女相遇也其說皆怪誕不足信
　子美牽牛織女詩曰牽牛出河西織女處其東萬古
<pb:KR4i0012_WYG_056-4b>
　永相望七夕誰見同神光意難候此事終朦朦觀子
　美詩意不取世俗說也七夕乞巧見於周處風土記
　乃後人編類成書大抵初無稽考不足信者多矣
侯鯖錄云東坡作雪詩云凍合玉樓寒起粟光揺銀海
　眩生花後見荆公云道家以兩肩為玉樓目為銀海
　是使此事否坡退曰惟荆公知此出處
苕溪漁隠曰緗素雜記學林新編二家辨證乘槎事大
　同小異余近来摭其有理者共為一說按張茂先慱
<pb:KR4i0012_WYG_056-5a>
　物志曰舊說天河與海通近世有人居海上者每年
　八月見浮槎来不失期齎一年粮乗之而去十餘日
　中猶觀星月日辰自後茫茫亦不覺晝夜奄至一處
　有城郭屋舍甚嚴遥望宫中有婦人織見丈夫牽牛
　渚次飲之驚問曰何由至此其人說以来意并問此
　是何處荅曰君至蜀郡訪嚴君平則知之因還後以
　問君平君平曰某年月日有客星犯牽牛宿計年月
　正是此人到天河時也所載止此而巳而荆楚嵗時
<pb:KR4i0012_WYG_056-5b>
　記直曰張華慱物志云漢武帝令張騫窮河源乗桴
　經月而去一處見城郭如官府室内有一女織又見
　一丈夫牽牛飲河騫問云此是何處荅曰可問嚴君
　平織女取榰機石與騫而還後至蜀問君平君平曰
　某年月日客星犯牛斗所得榰機石為東方朔所識
　亦其證焉按騫本傳及大宛傳騫以郎應募使月氐
　為匃奴所留十餘嵗得還騫身所至者大宛大月氐
　大夏康居而傳聞其旁大國五六具為天子言其地
<pb:KR4i0012_WYG_056-6a>
　形所有並無乗槎至天河之說而宗懔乃傅㑹以為
　武帝張騫之事又益以榰機石之說何邪子美䕫府
　詠懐詩曰途中非阮藉槎上似張騫又秋興詩曰奉
　使虚隨八月槎如此類前賢多用之恐非實事
杜子美詩喜用文選語故宗武亦習之不置所謂熟精
　文選理休覔綵衣輕又云呼婢取酒壺續兒誦文選
　是也唐朝有文選學而時君尤見欽重分别本以賜
　金城書絹素以屬裴行儉是也外史檮杌載鄭奕嘗
<pb:KR4i0012_WYG_056-6b>
　以文選教其子其兄曰何不教讀論語免學沈謝嘲
　風㺯月汚人行止鄭兄之言盖欲先徳行而後文藝
　亦不為無理也(丹陽集/)
雪浪齋日記云昔人有言文選爛秀才半正為文選中事
　多可作本領爾余謂欲知文章之要當熟看文選蓋
　選中自三代涉戰國秦漢晉魏六朝以来文字皆有
　在古則渾厚在近則華麗也苕溪漁隱曰少陵宗武
　生日詩熟精文選理蓋為是也
<pb:KR4i0012_WYG_056-7a>
苕溪漁隠曰學者欲博讀異書余謂退之進學解云上
　窺姚姒渾渾無涯周誥殷盤詰屈聱牙春秋謹嚴左
　氏浮誇易奇而法詩正而葩下逮莊騷太史所録子
　雲相如同工異曲若盡讀此足矣何必多嗜異書
　
　
　
　
<pb:KR4i0012_WYG_056-7b>
　
　
　
　
　
　
　
　詩話總龜後集巻八

<pb:KR4i0012_WYG_057-1a>
欽定四庫全書
　詩話總龜後集巻九　　　宋　阮　閲　撰
　　狂放門
劎閣云吾将罪真宰意欲鏟叠嶂與太白槌破黄鶴樓
　剗却君山好語亦何異然劎閣詩意在削平僣竊尊
　崇王室凛凛有忠義氣槌碎剗却之語但覺一味粗
　豪耳故昔人論文字以意為主性豪業嗜酒嫉惡懐
　剛腸飲酣視八極俗物都茫茫此子美胷中語也宜
<pb:KR4i0012_WYG_057-1b>
　其孩弄嚴武藐視禮法而朱老阮生皆莫逆及遭田
　父泥飲至被肘而不悔其内直外曲彊禦不畏矜寡
　不侮非世所能測也(䂬溪/)
唐史載杜審言嘗云吾文當得屈宋作衙官其孫乃有
　讀書破萬巻下筆如有神謂蘓味道見吾判且羞死
　甫乃有集賢學士如堵牆看我落筆中書堂謂為造
　化小兒所苦甫乃有日月籠中鳥乾坤水上萍所謂
　是以似之也(同上/)
<pb:KR4i0012_WYG_057-2a>
藝苑雌黄云吟詩喜作豪句須不畔於理方善如東坡
　觀崔白驟雨圖云扶桑大繭如甕盎天女織綃雲漢
　上往来不遣鳳銜梭誰能鼓臂投三丈此語豪而甚
　工石敏若橘林文中詠雪有燕南雪花大於掌氷柱
　懸簷一千丈之語豪則豪矣然安得爾髙臺或云詠
　雪非敏若詩見鮑欽止夷白堂小集苕溪漁隠曰東
　坡集載此詩是題趙令晏崔白大圖幅徑三丈故云
　往来不遣鳳銜梭誰能鼓臂投三丈可謂善造語能
<pb:KR4i0012_WYG_057-2b>
　形容者也畫品人間刀尺不敢裁丹青付與濠梁崔
　風蒲半折寒鴈起竹間的皪横江梅乃是崔白冬景
　圖藝苑以謂驟雨圖悞矣又李太白北風行云燕山
　雪花大如席秋浦歌云白髮三千丈其句可謂豪矣
　柰無此理何如秦少逰秋日絶句云連巻雌蜺拄西
　樓逐雨追晴意未休安得萬粧相向舞酒酣聊把作
　纒頭此語亦豪而工矣
郭功甫金山行造語豪世多不見全篇今録于左方金
<pb:KR4i0012_WYG_057-3a>
　山杳在滄溟中雪崖氷柱浮仙宫乾坤扶持自今古
　日月彷彿纒西東我泛靈槎出塵世搜索異境窺神
　工一朝登臨重歎息四時想像何其雄捲簾夜閣挂
　北斗大鯨駕浪吹長空舟摧岸㫁豈足數徃往霹靂
　槌蛟龍寒蟾八月蕩瑤海秋光上下磨青銅鳥飛不
　盡暮天碧漁歌忽㫁蘆花風蓬莱久聞未成往壯觀
　絶致遥應同潮生潮落夜還曉物數交㑹誰能窮百
　年形影浪自苦便欲此地安其躬白雲南去供入望又
<pb:KR4i0012_WYG_057-3b>
　起歸興隨征鴻
　　稱賞門
王直方詩話云樂天有詩云醉貌如霜葉雖紅不是春
　東坡有詩云兒童誤喜朱顔在一笑那知是酒紅鄭
　谷有詩云衰髩霜供白愁顔酒借紅老杜有詩云髮
　少何勞白顔衰肯更紅無已詩云髪短愁催白顔衰
　酒借紅皆相類也然無已初出此一聯大為當時諸
　公所稱賞
<pb:KR4i0012_WYG_057-4a>
雪浪齋日記云髙荷字子勉贈山谷詩云㸃檢金閨彦飄
　零玉筍斑尚令清廟器猶隔鬼門闗大為山谷所喜
杜子美褒稱元結舂陵行兼賊退後示官吏二詩云兩
　章對秋月一字偕華星致君唐虞際淳朴憶大庭又
　云今盗賊未息得結輩數十公落落然參錯為天下
　邦伯天下少安可立待已蓋非専稱其文也至於李
　義山乃謂次山之作以自然為祖以元氣為振無乃
　過乎秦少游漫郎詩云字偕華星章對月漏泄元氣
<pb:KR4i0012_WYG_057-4b>
　煩揮毫蓋用子美義山語也
金是堂髙麗使過海有詩云水鳥浮還沒山雲㫁復連
　時賈島詐為稍人聯下句云棹穿波底月船壓水中
　天麗使嘉歎久之(䂬溪/)
張祜詩云故國三千里深宫二十年杜牧賞之作詩云
　可憐故國三千里虚唱歌詞滿六宫故鄭谷張生故
　國三千里知者唯應杜紫微諸賢品題如是祜之詩
　名安得不重乎其後有解道澄江静如練世間唯有
<pb:KR4i0012_WYG_057-5a>
　謝𤣥暉解道江南㫁腸句世間唯有賀方回等語皆
　祖是意也(葛常之/)
詩人賛美同志詩篇之善多比珠璣璧玉錦繡花草之
　類至杜子美則豈作此陳腐語也寄岑参詩云意愜
　闗飛動篇終接混茫夜聽許十誦詩云精微穿溟涬
　飛動摧霹靂贈盧居詩云藻翰唯牽率湖山合動揺
　贈朱諌議詩云毫髮無遺恨波瀾獨老成寄李白詩
　云筆落驚風雨詩成泣鬼神贈髙適詩云美名人不
<pb:KR4i0012_WYG_057-5b>
　及佳句法如何皆驚人語也視餘子其神芝之與腐
　菌哉(丹陽集/)
　　稱薦門
温公自稱迂叟香山居士亦嘗以自號其詩云初時被
　目為迂叟近日䝉呼作隠人司馬豈慕其洛居有閑
　適之樂邪(䂬溪/)
周美成邦彦元豐初以大學生進汴都賦神宗命之以
　官除大學録其後流落不偶浮沉州縣三十餘年蔡
<pb:KR4i0012_WYG_057-6a>
　元長用事美成獻生日詩略云化行禹貢山川内人
　在周公禮樂中元長大喜即以秘書少監召又復薦
　之(揮塵録/)
李白贈崔侍御詩云黄河三尺鯉本在孟津居㸃額不
　成龍歸来伴凡魚何當赤車使再往召相如相如蓋
　自謂也觀此不可謂白之無心於仕進者然當時慢
　侮力士畧不為身謀以致貶逐而曽不悔使其欲仕
　之心切必不如是先是蘇頲為益州長史見白異之
<pb:KR4i0012_WYG_057-6b>
　曰是子天才英特少益以學比相如故白詩中毎以
　相如自比従弟之遥曰漢家天子馳駟馬赤車蜀道
　迎相如自漢陽病酒歸曰聖主還聽子虚賦相如却
　欲論文章贈張鎬曰十五觀竒書作賦凌相如白自
　比為相如非止一詩也
呉邁逺好自夸而嗤鄙他人毎作詩得稱意語輙擲地
　呼曰曹子建何足数哉袁嘏謂人曰我詩有生氣亦
　以用心深苦俄爾有得宜不勝其喜子美云語不驚
<pb:KR4i0012_WYG_057-7a>
　人死不休貫休謂得句先呈佛皆此謂也
老杜髙自稱許有乃祖之風上書明皇云臣之述作沉
　鬱頓挫揚雄枚臯可企及也壯逰詩則自比引崔魏
　班揚又云氣劘屈賈壘目短曹劉墻贈韋左丞則曰
　賦料楊雄敵詩看子建親甫以詩雄於世自比諸人
　誠未為過至竊比稷與契則過史稱甫好論天下大
　事髙而不切豈自比稷契而然耶至云上感九廟焚
　下憫萬民瘡斯時伏青蒲廷爭守御床其忠藎亦可
<pb:KR4i0012_WYG_057-7b>
　嘉矣(陽秋韻/)
復齋漫録云江公著初任洛陽尉久旱微雨作詩云雲
　葉紛紛雨脚勻亂花柔草長精神雷車却碾前山過
　不灑原頭陌上塵温公於士人家見之借紙筆脩刺
　謁江且為稱薦由此知名
　　投獻門
錢惟演為洛帥留守始置驛貢花識者鄙之蔡君謨加
　法小團茶貢之富彦國歎曰君謨乃為此也坡作荔
<pb:KR4i0012_WYG_057-8a>
　枝歎曰我願天公憐赤子莫生尤物為瘡痏雨順風
　調百榖登民不飢寒為上瑞君不見武陵溪邊粟粒
　芽前丁後蔡相籠加吾君盛徳豈在此致養口腹何
　陋邪又不見洛陽丞相忠孝家可憐亦進姚黄花補
　世之語不能易也嘗愛李敬方汴河直進船詩云汴
　水通淮利最多人生為害亦相和東南四十三州地
　取盡脂膏是此河此等語皆為多貢獻也
　　評論門
<pb:KR4i0012_WYG_057-8b>
介甫詩少陵為爾添詩興可見無心賦海棠杜黙云倚
　風莫怨唐工部後裔誰知不解衣曽不若東坡柯丘
　海棠長篇冠古絶今雖不指名老杜而補亡之意盖
　使来世自曉也
樂天九日思杭州云笙歌委曲聲延耳金翠動揺光照
　身子瞻有懐錢塘云剰看新畨眉倒暈未應泣别臉
　消紅黎元耆舊何遽忘之也徐考其集白送姚杭州
　因思舊游云閭里固宜勤撫恤樓臺亦要數躋扳蘇
<pb:KR4i0012_WYG_057-9a>
　亦云細雨暗時一百六畵橈鼇鼓莫遺民是未嘗無
　意於民庶也然白又有故妓數人憑問訊新詩兩首
　倩流傳坡又有休驚嵗嵗年年貌且對朝朝暮暮人
　大扺滛樂之語多於撫養之語耳夫子稱未見好徳
　如好色而傷之曰已矣乎二公未能免俗餘人不必
　言
子瞻賦濁醪有妙理首句云酒勿嫌濁人當取醇其末
　乃曰濁者以飲吾僕清者以酌吾友復立分别則是
<pb:KR4i0012_WYG_057-9b>
　濁醪無妙理矣豈非萬斛洶湧不暇㸃校故歟
司馬温公云清茶談話難逢友濁酒狂歌易得朋雖造
　次間語亦在進直諒之益而退便僻之損也(䂬溪/)
雪浪齋日記云讀謝靈運詩知其攬盡山川秀氣讀退
　之南山詩頗覺似上林子虛賦才力小者不能到李
　長吉玉川子詩皆出於離騷未可以立談判也皇甫
　持正云吟詩未有劉長卿一字唐人必甚重長卿今
　詩十巻亦清麗
<pb:KR4i0012_WYG_057-10a>
宋子京華記云古人語有椎拙不可掩者樂府曰何以
　銷憂惟有杜康劉越石曰何其不夢周又有曰夫子
　悲獲麟西狩歎孔丘雖有意緒詞亦鈍樸
　
　
　
　
　
<pb:KR4i0012_WYG_057-10b>
　
　
　
　
　
　
　
　詩話總龜後集巻九

<pb:KR4i0012_WYG_058-1a>
欽定四庫全書
　詩話總龜後集巻十　　　宋　阮　閱　撰
　　評論門
杜云爾輩可忘年含悽覺汝賢送爾維舟惜此筵汝與
　山東李白好自世俗觀之則為簡傲而實不然亦嘗
　有云忘形到爾汝(黄常明/)
又古栢云不露文章世已驚未辭剪伐誰能送先器識
　後文蓻與浮躁衒露者有異也(同上/)
<pb:KR4i0012_WYG_058-1b>
古栢云大厦如傾要梁棟萬牛回首邱山重此賢者難
　進而易退也非其招不往者也(同上/)
趙嘏長安秋望詩云殘星㡬㸃鴈横塞長笛一聲人倚
　樓當時人誦詠之以為佳作遂有趙倚樓之目又有
　長安月夜與友人話歸故山詩云楊栁風多潮未落
　兼葭霜在鴈初飛亦不減倚樓之句至於獻李僕射
　詩云新諾似山無力負舊恩如水滿身流則謬矣(葛/常)
　(之/)
<pb:KR4i0012_WYG_058-2a>
鍾嶸稱張茂先惜其兒女情多風雲氣少喻鳬嘗謁杜
　紫微不遇乃曰我詩無綺羅鉛粉宜不遇也淮海詩亦
　然人戯謂可入小石調然率多子美句但綺麗大勝
　爾子美並蔕芙蓉本自雙水荇牽風翠帯長退之金
　釵半醉坐添春牧之春風十里楊州路誰謂不可入
　黄鍾宫邪(黄常明/)
昌黎云攜持令名歸自足貽家尊蘇州送叅尉云秖應
　傳善政朝夕慰髙堂誠儒者迂闊之辭然貪饕茍得
<pb:KR4i0012_WYG_058-2b>
　汚累其親孰若清白之為愈(同上/)
東坡云少陵詠懐詩杜陵有布衣老大意轉拙許身亦何
　愚竊比稷與契子美自比稷契人未必許也然其又
　有詩云舜舉十六相身尊道更髙秦時任商鞅法令
　如牛毛自是稷契輩人口中語也知名不必稱局促
　商山芝又云王侯與螻蟻同盡隨邱墟願聞第一義
　回向心地初乃知子美詩尚有事在也(䂬溪/)
張藉送區宏詩云韓公國大賢道徳赫已聞昨出為陽
<pb:KR4i0012_WYG_058-3a>
　山爾區来趨奔韓官遷法曹子又至荆門韓入為博
　士﨑嶇從覊輪觀其逰從之久疑得於韓者深也然
　考其文章議論之際乃不得預藉湜之列何也韓集
　有送區宏南歸詩云我遷于南日周圍来見者衆莫
　依希爰有區子熒熒暉觀以彛訓或從違我念前人
　譬葑菲落以斧斤引纆徽雖有不逮驅騑騑觀此數
　語則韓雖以師道自任而區受道之質盖有所未至
　也其後又勉之以行行正直勿脂韋業成志立来頎
<pb:KR4i0012_WYG_058-3b>
　頎其望之者至矣集中又有送區冊序韓文辨証云
　册即宏也未知孰據爾(丹陽集/)
舉人過失難於當其尤者臧孫之犯門斬闗惟孟椒能
　絶之臧紇謂國有人焉必椒也其難如此司馬相如
　竊妻滌器開巴蜀以困苦鄉邦其過巳多至為封禪
　書則䜛諂蓋天性不復自新矣子美猶云竟無宣室召
　徒有茂陵求李白亦云果得相如草仍餘封禪文和
　靖獨不然曰茂陵他日求遺藁尤喜曽無封禪書言
<pb:KR4i0012_WYG_058-4a>
　雖不迫責之深矣李商隠云相如解草長門賦却用
　文君取酒金亦全其大論其細也舉其大者自西湖
　始其後有譏其諂諛之態死而未已正如捕逐宼盜
　先有力者所獲搤其吭而騎其項矣餘人從旁助箠
　縳耳(黄常明/)
近人程文窮日力作一論既不限聲律復不拘詩句尚
　罕得反復折難使其理判然觀赴奉先詠懐五百言
　乃聲律中老杜心迹論一篇也自杜陵有布衣老大
<pb:KR4i0012_WYG_058-4b>
　意轉拙許身一何愚竊比稷與契其心術祈嚮自是
　稷契等人窮年憂黎元歎息腸内熱與飢渇猶已也
　何異然常為不知者所病故曰取笑同學翁世不我
　知而所守不變故曰浩歌彌激烈又云非無江海志
　瀟洒送日月當今廊廟具構厦豈云缺葵藿傾太陽
　物性固莫奪言非不知隠遁為髙也亦非以國無其
　人也特廢義亂倫有所不忍以兹悟生理獨恥事干
　謁言志大術踈未始阿附以借勢也為下士所笑而
<pb:KR4i0012_WYG_058-5a>
　浩歌自若皇皇慕君而雅志棲道既不合時而又不
　少低屈皆設疑互荅屢致意焉非巨刃有餘孰能之
　乎中間鋪叙間闗酸辛宜不勝其戚戚而黙思失業
　徒因念逺戍卒所謂憂在天下而不為一已失得也
　禹稷顔子不害為同道少陵之迹江湖而心稷契豈
　為過哉孟子曰窮則獨善其身逹則兼善天下其窮
　也未嘗無志於國與民其逹也未嘗不抗其易退之
　節密謀先定出處一致矣是其先後同揆正合乎此
<pb:KR4i0012_WYG_058-5b>
　昔人目元和賀雨詩為諌書余特目此詩為心迹論
　也(䂬溪/)
五言如四十箇賢人著一箇屠酤不得覔句者若掘得
　玉匣子有底有蓋但精心必獲其寳然昔人園栁變
　鳴禽竟不及池塘生春草餘霞散成綺不及澄江静
　如練春水船如天上坐不若老年花似霧中看坐久
　硯中窺水淺不若花殘徑裡得泥香停杯嗟别久不
　及對月喜家貧楓林社日鼓不若茒屋午時雞此數
<pb:KR4i0012_WYG_058-6a>
　公未始不精心以此知全其寳者未易多得(黄常明/)
愈寄孟刑部聯句云美君知道腴逸歩謝天械或問道
　果有味乎余曰如介甫午雞聲不到禪林栢子烟中
　静擁衾竹鷄呼我出華胥起覔篝燈擁燎爐各據髙
　梧同不寐偶然聞雨落階除皆淡中意味非造此景
　不能形容也(黄常明/)
張無盡題武昌陵竹寺云孟宗泣竹笋冬生豈是青青
　竹有情影響主張非别物人心但莫負幽明語雖淺
<pb:KR4i0012_WYG_058-6b>
　直然當於理樂天有餘霞散成綺别葉乍辭風等語
　麗矣不過於嘲風雪弄花鳥而巳故寄唐生詩云非求
　宫律髙不務文字竒惟歌生民病得願天子知(䂬溪/)
顔延之嘗問鮑昭已與靈運優劣昭曰謝五言如初發
　芙蓉自然可愛君詩鋪錦列繡亦雕繢滿眼鍾嶸詩
　品乃記湯惠休云謝如芙蓉出水顔如錯采鏤金與
　本傳不同又稱延之嘗薄恵休制作以為委巷中歌
　謡耳豈湯休因為延之所薄遂有芙蓉錯鏤之語故
<pb:KR4i0012_WYG_058-7a>
　史取以文飾之邪坡云辨才詩如風吹水自成文理
　吾輩與叅寮如巧媍織錦耳取况亦類此淵明所以
　不可及者蓋無心於非譽巧拙之間也(黄常明/)
永叔以昌黎比介甫答云他日若能窺孟子終身何敢
　望韓公呉季野以方賈誼荅云俯仰繆恩方自慊慚
　君将比洛陽人皆憤然不平如惡無鹽唐突而宋景
　文贈文忠詩有才如夢得今為累情似安仁久悼亡
　即開門當之二公何抑揚之異也(同上/)
<pb:KR4i0012_WYG_058-7b>
子美夜宴左氏莊檢書燒燭短燭正不宜觀書檢閱時
　暫可也退之短檠二尺便且光可謂燈窻人中語猶
　有未便燈不籠則損目不宜勤且久山谷夜堂朱墨
　小燈籠可謂善矣而虚堂非夜久所宜子瞻推門入
　室書縱横蠟紙燈籠晃雲母慣親燈火儒生酸態盡
　矣(同上/)
張籍嘗移書責退之與人商論不能下氣愈亦有云我
　昔實愚蠢不能降色辭余謂此乃書生常態昔常見
<pb:KR4i0012_WYG_058-8a>
　太中爐亭議題紛喧閧然其後有二生坐是鳴鼓豈
　直議禮家為聚訟哉聖俞謝永叔惠酒云貽詩語且
　横既醉論益堅曽不究世務閑氣争古先誠有之也
　(同上/)
岑參寄杜拾遺云聖朝無闕事自覺諌書稀退之贈崔
　補闕云早生得塗未要忙時清諌疏尤宜罕皆繆承
　荀卿有聴従無諌諍之語遂使阿諛姦佞用以藉口
　以是知凡造意立言不可不豫為天下来世慮(䂬溪/)
<pb:KR4i0012_WYG_058-8b>
西清詩話人之好惡固自不同子美在蜀作悶詩乃云
　捲簾唯白水隠几亦青山若使余居此應従王逸少
　語吾當祇以樂死豈復更有悶邪(同上/)
王君玉云子美之詩詞有近質如麻鞋見天子垢膩脚
　不襪之句所謂轉石於千仞之山勢也學者尤之過
　甚豈逺大者難窺乎(同上/)
　
　詩話總龜後集巻十

<pb:KR4i0012_WYG_059-1a>
欽定四庫全書
　詩話總龜後集巻十一　　宋　阮　閲　撰
　　評論門
翰苑作春帖子徃徃秀麗可喜如蘇子容云璇霄一夕
　斗杓東㶑灔晨曦照九重和氣薫風摩盖壤競消金
　甲事春農鄧温伯云晨曦㶑灔上簾櫳金屋熈熈歌
　吹中桃臉似知官宴早百花頭上放輕紅蔣頴叔云
　昧旦求衣向曉雞蓬萊仗下日將西花添漏鼔三聲
<pb:KR4i0012_WYG_059-1b>
　逺栁映春旗一色齊梁君貺詩云東方和氣斗回杓
　龍角中星轉紫霄聖主問安天未曉求衣親䕶玊宸
　朝皆佳作也余觀定詣夫新春詞四首其一云春色
　應隨歩輦還珠旒玉几照龍顔紫雲殿下朝元罷便
　領東風到世間其二云春風細拂綠波長初過層城
　渡建章草色未迎雕輦翠栁梢先學赭衣黄其三云
　晴暉散入鳳凰樓一桁珠簾不上鈎漢殿闘簮雙彩
　燕併和春色上釵頭其四云小池春破玉玲瓏聲觸
<pb:KR4i0012_WYG_059-2a>
　簾鈎漸好風閒繞䦨干掐花樹春痕已着半梢紅觀
　此四詩與帖子格調何異豈久於翰苑而筆端自然
　習熟耶(丹陽集/)
張籍韓愈髙弟也愈嘗作此日足可惜贈之八百餘言
　又作喜侯喜至之篇贈之二百餘言又有贈張籍一
　篇二百言皆不稱其能詩獨有調張籍一篇大尊李
　杜而末章有顧語地上友經營無太忙之句病中贈
　張籍一篇有半塗喜開鑿派别失大江吾欲盈其氣
<pb:KR4i0012_WYG_059-2b>
　不令見麾幢之句醉贈張徽有張籍學古淡軒昻避
　雞羣之句則籍有意於慕大而實無可取者也及取
　其集而讀之如送越客詩云春雲剡溪口殘月鏡湖
　西逢故人詩云海上見花發瘴中聞鳥飛送海客詩
　云入國自獻寳逢人多贈珠紫掖發章句青闈更詠
　歌如此之類皆駢句也至語言拙惡如寺貧無施利
　僧老足慈悲收拾新琴譜封題舊藥方多申請假牒
　秖送賀官書此尤可笑至於樂府則稍超詣姚秘監
<pb:KR4i0012_WYG_059-3a>
　嘗稱之曰妙絶江南曲凄凉怨女詩白太傅嘗稱之
　曰尤攻樂府詞舉代少其倫由是論之則人士所稱
　者非以詩也
應制詩非他詩比自是一家句法大抵不出於典實富
　艷爾夏英公和上元觀燈詩云魚龍曼衍六街呈金
　鎻通宵啟玉扄冉冉逰塵生輦道遲遲春箭入歌聲
　寳坊月皎龍燈淡紫舘風㣲鶴焰平宴罷南端天欲
　曉回瞻河漢尚盈盈王岐公詩云雪消華月滿仙臺
<pb:KR4i0012_WYG_059-3b>
　萬燭當樓寳扇開雙鳳雲中扶輦下六鰲海上駕山
　來鎬京春酒沾周宴汾水秋風陋漢才一曲昇平人
　盡樂君王又進紫霞杯二公雖不同時而二詩如岀
　一人之手盖格調當如是也丁晉公賞花釣魚詩云
　鶯驚鳳輦穿花去魚畏龍顔上釣遲胡文恭云春煖
　仙蓂初靃靡日斜芝盖尚徘徊鄭毅夫云水光翠繞
　九重殿花氣濃薫萬夀杯皆典實富艷有餘若作清
　癯平淡之語終不近爾
<pb:KR4i0012_WYG_059-4a>
顔延之謝靈運各被㫖擬北上篇延之受詔即成靈運
　久而方就梁元帝云詩多而能者沈約少而能者謝
　眺雖有能速多寡之不同不害其俱工也
咸平景徳中錢惟演劉筠首變詩格而楊文公與之鼎
　立綽&KR0197;江東三虎詩格與錢劉亦絶相類謂之西崑
　體大率效李義山之為豐富藻麗不作枯瘠語故楊
　文公在至道中得義山詩百餘篇至於愛慕而不能
　釋手公嘗論義山詩以謂包藴宻緻演繹平暢味無
<pb:KR4i0012_WYG_059-4b>
　窮而炙愈出鑚彌堅而酌不竭使學者少窺其一斑
　若滌腸而浣骨是知文公之詩盖得於義山者為多
　矣又嘗以錢惟演詩二十七聨如雪意未成雲着地
　秋聲不斷鴈連天之類劉筠詩四十八聨如溪牋未
　破氷生硯爐酒新燒雪滿天之類皆表而岀之
詩之有思卒然遇之而莫遏有物敗之則失之矣故昔
　人言覃思垂思抒思之類皆欲其思之來而所謂亂
　思蕩思者言敗之者易也鄭綮詩思在㶚橋風雪中
<pb:KR4i0012_WYG_059-5a>
　驢子上唐求詩所㳺歴不出二百里則所謂思者豈
　尋常咫尺之間所能發哉前輩論詩思多生於杳㝠
　寂寞之境而志意所如徃徃游於埃&KR0381;之外茍能如
　是於詩亦庶㡬矣小說載謝無逸問潘大臨云近日
　曽作詩否潘云秋來日日是詩思昨日投筆得滿城
　風雨近重陽之句忽催租人至令人意敗輙以此一
　句奉寄亦可見思難而敗易也
米元章賦詩絶倫而人罕稱之者以書名掩之也如不
<pb:KR4i0012_WYG_059-5b>
　及陪東坡徃金山作水陸詩云久隂障奪佳山川長
　瀾四隘魚龍淵衆㸔李郭渡浮玉晴風掃出清明天
　頗聞妙力開大施足病不列諸方仙想應蒼壁有垂
　露照水百怪愁寒烟栖雲閣云雲出救世旱澤浹雲
　尋歸入石了不見豐功已如遺龍騫薦復起抱石明
　幽姿雲乎無定所隠者何當栖如此二詩殆出翰墨
　畦逕之表盖自邁徃凌雲之氣流出非尋䂓索矩者
　之可到也
<pb:KR4i0012_WYG_059-6a>
韓退之調張籍詩曰刺手㧞鯨牙舉瓢酌天漿魏道輔
　謂髙至酌天漿幽至於㧞鯨牙其用思深逺如此彼
　獨未讀送無本詩爾其曰吾嘗示之難勇徃無不敢
　蛟龍弄牙角造次欲手攬衆鬼囚大幽下覷襲元窞
　言手攬蛟龍之角下覷衆鬼之窞皆難事而無本勇
　徃無不敢盖作文以氣為主也則調張籍之句無乃
　亦是意乎
余襄公靖嘗在契丹作胡語詩云夜筵没邏臣拜洗両
<pb:KR4i0012_WYG_059-6b>
　朝厥荷情幹勒微臣雅魯祝君統聖夀鐡擺俱可忒
　没邏言後盛拜洗言受賜厥荷言通好幹勒言厚重
　鐡擺言嵩髙也沈存中筆談載刁約使契丹戯為詩
　云押燕移離畢㸔房賀䟦支踐行三匹裂宻賜十貔
　狸移離畢如中國執政官賀䟦攴執衣防閣人匹裂
　小朩罌貔狸其形如鼠而大狄人以為珍饌二詩可
　作對故表而出之
孟郊詩云食薺腸亦苦强歌聲無歡出門即有碍誰謂
<pb:KR4i0012_WYG_059-7a>
　天地寬許渾詩云萬里碧波魚戀釣九重青漢鶴愁
　籠皆是窮蹙之語白樂天詩云無事日月長不覊天
　地闊與二子殆霄壤矣
作詩貴雕琢又畏有斧鑿痕貴破的又畏粘皮骨此所
　以為難李商隠栁詩云動春何限葉撼曉㡬多枝恨
　其有斧鑿痕也石曼卿梅詩云認桃無綠葉辯杏有
　青枝恨其粘皮骨也能脫此二病始可以言詩矣劉
　夢得稱白樂天詩云郢人斤斵無痕迹仙人衣裳棄
<pb:KR4i0012_WYG_059-7b>
　刀尺世人方内欲相從行盡四維無處覔若能如是
　雖終日斵而鼻不傷終日射而鵠必中終日行於䂓
　矩之中而其迹未嘗滯也山谷嘗與楊明叔論詩謂
　以俗為雅以故為新百戰百勝如孫呉之兵棘端可
　以破鏃如甘蠅飛衛之射揑聚放開在我掌握與劉
　所論殆一轍矣
余讀許渾詩獨愛道直去官早家貧為客多之句非親
　嘗省不知其味也贈蕭兵曹詩云客道恥揺尾皇恩
<pb:KR4i0012_WYG_059-8a>
　寬犯顔直道去官早之實也將離郊園詩云久貧辭
　國逺多病在家希家貧為客多之實也
蘇養直清江曲見賞於東坡以為與李太白無異所謂
　屬玉雙飛水滿塘菰蒲深處浴鴛鴦是也既為前輩
　所賞名已不没而又作後清江曲一篇豈養直尚惡
　其少作耶所謂呼兒極浦下笭箵社瓮欲熟浮蛆香
　輕蓑淅瀝鳴秋雨日暮乗流自相語如此等句前曲
　似未到也
<pb:KR4i0012_WYG_059-8b>
自古文人雖在艱危困踣之中亦不忘於製述盖性之
　所嗜雖鼎鑊在前不䘏也况下於此者乎李後主在
　圍城中可謂危矣猶作長短句所謂櫻桃落盡春歸
　去蝶翻金粉雙飛子䂓啼月小樓西文未就而城破
　蔡約之嘗親見其遺稿東坡在獄中作詩贈子由云
　是處青山可藏骨他年夜雨獨傷神猶有所托而作
　李白在獄中作詩上崔相云賢相爕元氣再欣海縣
　康應念覆盆下雪泣拜美光猶有所訴而作是皆出
<pb:KR4i0012_WYG_059-9a>
　於不得已者劉長卿在獄中非有所托訴也而作詩
　云斗間誰與㸔寃氣盆下無由見太陽一詩云壯志
　已憐成白髪餘生猶待發青春一詩云冶長空得罪
　夷甫不言錢又有獄中見畫佛詩豈性之所嗜則縲
　絏之苦不能易雕章繢句之樂歟
杜牧赤壁詩云折㦸沉沙鐡未消自將磨洗認前朝東
　風不與周郎便銅雀春深鎻二喬李義山集中亦載
　此詩竟莫定何人所作也(俱同上/)
<pb:KR4i0012_WYG_059-9b>
　
　
　
　
　
　
　
　詩話總龜後集巻十一

<pb:KR4i0012_WYG_060-1a>
欽定四庫全書
　詩話總龜後集巻十二　　宋　阮　閱　撰
　　評論門
或問鄭綮相國近有詩否答云詩思在㶚橋風雪中驢
　子上此處那得之北夢𤨏言載綮雖有詩名本無廊
　廟之望及登庸中外驚駭太原兵至渭北天子震恐
　渇於攘却綮請於文宣王謚&KR0197;中加一哲字其不究
　時病率此類愚謂此人止可置之風雪中令作詩也
<pb:KR4i0012_WYG_060-1b>
　(䂬溪/)
王夷甫蔡景節並號口不言錢二子皆因弊矯之者衍
　以其妻貪滛黷貨至藉俠士李陽以懼之樽在臨海
　其婢納女巫之賂為百姓撾登聞鼓其絶口盖有由
　然如子美張籍皆兒散寫乞錢書太白頻將三十萬
　盡付酒家錢岑參閒君耐相訪正有牀頭錢小杜清
　貧長欠一杯錢東坡滿江風月不論錢山谷青山好
　去坐無錢曽不害諸公之髙也
<pb:KR4i0012_WYG_060-2a>
孟郊詩最淡且古坡謂有如食蟛&KR1209;竟日嚼空螯退之
　論數子乃以張籍學古淡東野為天葩吐竒芬豈勉
　所長而諱所短耶抑亦東野古淡自足而不待學歟
　(並同上/)
武元衡詩不多集中有酬嚴司空荆南見寄詩兩篇一
　云金貂再領三公府玉帳連封萬戸侯一云漢家征
　鎮委條侯虎節龍旌居上頭皆續以簾捲青山巫峽
　雨烟開碧樹渚宫秋第三聨一云劉琨坐嘯風清塞
<pb:KR4i0012_WYG_060-2b>
　謝眺題詩月滿樓一云玊笳曽掩故人淚麗句初傳
　明月樓皆續以白雪調髙歌不得美人相顧翠娥愁
　人訝其大同余謂乃元衡刪潤之本集中兩存之爾
　當以前篇為正後篇誠未工也(丹陽集/)
李太白杜子美詩皆掣鯨手也余觀太白古風子美偶
　題之篇然後知二子之源流逺矣李云大雅久不作
　吾衰竟誰陳王風委蔓草戰國多荆榛則知李之所
　得在雅杜云文章千古事得失寸心知騷人嗟不見
<pb:KR4i0012_WYG_060-3a>
　漢道盛於斯則知杜之所得在騷然李不取建安七
　子而杜獨取垂拱四傑何耶南皮之韻固不足取而
　王楊盧駱亦詩人之小巧者爾至有不廢江河萬古
　流之句褒之豈不太甚乎(同上/)
少游贈坡詩云節毛零落毡餐雪辨舌縱横印佩金語
　太不等子瞻譏集句云天邉鴻鵠不易得便令作對
　隨家雞此詩正類此(黄常明/)
東坡文章妙一世然在掖垣作吕吉甫謫詞繼而吕復
<pb:KR4i0012_WYG_060-3b>
　用遂納告毀抹在翰苑作上清儲祥碑繼而蔡元長
　復作遂遭磨毀非特此也蘇叔黨云昔公為藏經記
　云傳於世或以為非在恵州作梅花詩至有以為笑
　此皆士大夫以文鳴者其說能使人必信乃謬妄如
　此信知識古戰場文者鮮矣子由嘗䟦東坡遺稿云
　展卷得遺草流涕濕冠纓斯文久衰弊流涇自為清
　科斗藏壁間見者空歎驚廢興自有時詩書付西京
　(陽秋/)
<pb:KR4i0012_WYG_060-4a>
嘗恨王子猷作此君語輕以難名者告人遂使庸夫俗
　子妄意其間酤坊茗肆適以汚累之謪仙云但得酒
　中趣勿為醒者傳此理信然和靖招靈魄云百千幽
　勝無人見說向吾師是洩機東坡云此味只憂兒輩
　覺逢人休道北牕凉人生此樂須天賦莫遣兒曹取
　次知使子猷知此必鉗其喙也(䂬溪/)
老杜畏人有云門徑從榛草無心待馬蹄又直須上畨
　㸔成竹客至從嗔不出迎將遺物離人矣答嚴八乃
<pb:KR4i0012_WYG_060-4b>
　云只須伐竹開荒徑拄杖穿花聽馬蹄又有草萊無
　徑欲教鋤亦如厭就成都卜而云憑將百錢卜漂泊
　問君平自智者觀之則為游戯篇章得失自在俗士
　拘泥則全不相應也東坡答林塘云古今正自同嵗
　月何必書游香積山又云尋幽恐不繼書版記嵗月
　蕭思話先於曲阿起宅有閒曠之致子恵基嘗謂所
　親曰婚嫁畢當歸老舊廬故元次山招陶别駕云無
　惑别婚嫁竟為俗務牽退之云如今便可爾何用畢
<pb:KR4i0012_WYG_060-5a>
　婚嫁
杜茅屋為風所破歌云自經喪亂少睡眠長夜沾濕何
　由徹安得廣厦千萬間大庇天下寒士俱歡顔風雨
　不動安如山於乎何時眼前突兀見此屋吾廬獨破
　受凍死亦足白樂天新製布裘云安得萬里裘盖褁
　周四垠穏煖皆如我天下無寒人新製綾袴成百姓
　多寒無可救一身獨煖亦何情心中為念農桑苦耳
　裏如聞飢凍聲争得大裘長萬丈與君都盖洛陽城
<pb:KR4i0012_WYG_060-5b>
　皆伊尹自任一夫不獲之辜也或謂子美詩意寧苦
　身以利人樂天詩意推身利以利人二者較之少陵
　為難然老杜飢寒而憫人飢寒者也白氏飽煖而憫
　人飢寒者也憂勞者易生於善慮安樂者易失於不
　思樂天疑優或人又謂白氏之官稍達而少陵尤卑
　子美之語在前而長慶在後達者宜急卑者可緩也
　前者唱導後者和之耳同合而論則老杜之心盖賢
　矣
<pb:KR4i0012_WYG_060-6a>
老杜當干戈騷屑之時間闗秦隴拾薪採㭒餔糒不給
　困躓極矣自入蜀依嚴武始有草堂之居觀其經營
　徃來之勞備載於詩皆可考也其曰萬里橋西宅百
　花潭北莊言其地也經營上元始斷手寳應年者言
　其時也雪裏江船渡風前竹逕斜寒魚依宻藻宿鷺
　起圓沙者言其景物也至於草堂塹西無樹林非子
　誰復見幽深則乞樹朩於何少府之詩也草堂少花
　今欲栽不問綠李與黄梅則乞果栽於徐少卿之詩
<pb:KR4i0012_WYG_060-6b>
　也王侍御携酒草堂則喜而為詩曰故人能領客携
　酒重相㸔王録事送草堂貲不到則戯而為詩曰為
　嗔王録事不寄草堂貲盖其流離貧窶之餘不能以
　自給皆因人而成也其經營之勤如此然未及黔突
　避成都之亂入梓客閬其心則未嘗一日不在草堂
　也遣弟檢校草堂則曰鵞鴨宜長數柴荆莫浪開寄
　題草堂則曰尚念四松小蔓草易拘纒送韋郎歸成
　都則曰為問南溪竹抽稍合過牆塗中寄嚴武則曰
<pb:KR4i0012_WYG_060-7a>
　常苦沙崩損藥欄也從江檻落風湍每致意如此及
　成都亂定再依嚴武為節度叅謀復歸草堂則曰不
　忍竟捨此復來薙榛蕪入門四松在歩堞萬竹踈則
　其喜可知矣未㡬嚴武卒彷徨無依復捨之而去以
　史及公詩考之草堂斷手於寳應之初而永泰元年
　四月嚴武卒是年秋公寓䕫州雲安縣有此草堂者
　終始秖得四載而其間居梓閬三年公詩所謂三年
　奔走空皮骨是也則安居草堂者僅閲嵗而已其起
<pb:KR4i0012_WYG_060-7b>
　居寢興之適不足以償其經營徃來之勞可謂一世
　之覊人也然自唐至今已數百載而草堂之名與其
　山川草朩禽獸公詩以爲不朽之傳盖公之不幸而
　其山川草朩之幸也(葛常之/)
僧祖可俗蘇氏伯固之子養直之弟也作詩多佳句如
　懐蘭江云懐人更作夢千里歸思欲迷雲一灘贈端
　師云牕間一榻篆烟碧門外四山秋蕋紅等句皆清
　新可喜然讀書不多故變態少觀其體格亦不過烟
<pb:KR4i0012_WYG_060-8a>
　雲草樹山川鷗鳥而已而徐師川作其詩引乃謂自
　建安七子南朝二謝唐杜甫韋應物栁宗元本朝王
　荆公蘇黄妙處皆心得神解無乃過乎師川作畫虎
　行末章云憶昔予頑少小時先生教誦荆公詩即今
　老舊無新句尚有廬山病可師愛其詩如是也(丹陽/集)
元和十一年六月武元衡將朝夜漏未盡三刻騎出居
　第遇盗死於墻下許孟容謂國相横尸而盗不得為
　當朝恥遂下詔募捕竟得賊始得張宴者王承宗所
<pb:KR4i0012_WYG_060-8b>
　遣訾珎者李師道所遣也初元衡䇿李錡之必反已
　而錡果反就誅由是諸鎮桀驁者皆不自安以致於
　是劉夢得有代静安佳人怨詩云寳馬鳴珂踏曉塵
　魚文匕首犯車茵適來行哭里門外昨夜畫堂歌舞
　人又云秉燭朝天遂不回路人彈指望髙臺墻東便
　是傷心地夜夜秋螢飛去來余考夢得為司馬時朝
　廷欲澡濯補郡而元衡執政乃格不行夢得作詩傷
　之而寄於静安佳人其傷之也乃所以快之歟(韻語/陽秋)
<pb:KR4i0012_WYG_060-9a>
黄庶字亞夫嘗有怪石一絶傳於世云山鬼水怪着薜
　荔天祿辟邪眠莓苔鉤簾坐對心語口曽見漢家池
　舘來人士膾炙以為竒作唐張碧詩亦不多見嘗有
　池上怪石詩云寒姿數片竒突兀曽作秋江秋水骨
　先生應是壓風雷着向池邉塞龍窟我來池上傾酒
　尊半酣書破青烟痕参差翠栁擺不落筆頭驚怖黏
　秋雲我聞呉中項容水墨有髙價邀得將來倚松下
　鋪却雙繒直道難掉首空歸不成話二詩殆未易甲
<pb:KR4i0012_WYG_060-9b>
　乙也(同上/)
　
　
　
　
　
　
　詩話總龜後集巻十二

<pb:KR4i0012_WYG_061-1a>
欽定四庫全書
　詩話總龜後集巻十三　　宋　阮　閱　撰
　　評論門
魯直謂陳後山學詩如學道此豈尋常雕章繪句者之
　可擬哉客有謂余言後山詩其要在於㸃化杜甫語
　爾杜云昨夜月同行後山則云勤勤有月與同歸杜
　云林昏罷幽磬後山則云林昏出幽磬杜云古人日
　已逺後山則云斯人日已逺杜云中原鼔角悲後山
<pb:KR4i0012_WYG_061-1b>
　則云風連鼓角悲杜云暗飛螢自照後山則云飛螢
　元失照杜云更覺追隨盡後山則云林湖更覺追隨
　盡杜云文章千古事後山則曰文章平日事杜云乾
　坤一腐儒後山則曰乾坤着腐儒杜云孤城隠霧深
　後山則曰寒城着霧深杜云寒花只暫香後山則曰
　寒花只自香如此類甚多豈非㸃化老杜之語而成
　者余謂不然後山詩格律髙古真所謂碌碌盆盎中
　見此古罍洗者用語稍同乃是讀少陵詩熟不覺在
<pb:KR4i0012_WYG_061-2a>
　其筆下又何以足病公(丹陽集/)
南史載孝武嘗問顔延之曰謝莊月賦何如答曰莊始
　知隔千里兮共明月帝召莊以延之語語之莊應聲
　曰延之作秋胡詩始知生為久離别没為長不歸(同/上)
連綿字不可挑轉用詩人閒有挑轉用者非為平仄所
　牽則為韻所牽也羅昭諌以沉寥為寥沉是為平仄
　所牽秋風生桂枝詩所謂寥沉工夫大是也又以汎
　瀾為瀾汎是為韻所牽哭孫員外詩所謂故侯何在
<pb:KR4i0012_WYG_061-2b>
　涙瀾汎是也(韻語陽秋/)
方干詩清潤小巧盖未升曹劉之堂或者取之大過余
　未曉也王賛嘗稱之曰鋟肌滌骨氷瑩霞絢嘉殽自
　將不吮餘雋麗不葩芬苦不癯棘當其得志倐與神
　會孫邰嘗稱之曰其秀也仙蕋於常花其鳴也靈鼉
　於衆響觀其所作登靈隠峰詩云山叠雲霞際川傾
　世界東送俞坦之詩云風塵辭帝里舟楫到家林此
　真兒童語也寄喻鳬云寒蕪隨楚盡落葉渡淮稀如
<pb:KR4i0012_WYG_061-3a>
　送俞坦之下第又云過楚寒方盡浮淮月正沉贈路
　明府詩云吟成五字句用破一生心贈喻鳬又云才
　吟五字句又白㡬莖鬚稱心寺中島云雪折停猿樹
　花藏浴鶴泉寄越上人又云牕接停猿樹巖飛浴鶴
　泉于使君詩云月中倚棹吟漁浦花底垂鞭醉鳳城
　送伍秀才詩又云倚棹寒吟漁浦月垂鞭醉入鳳城
　春其語言重叠有以見其窘也至於野渡波揺月空
　城雨翳鐘白猿垂樹牕邉月紅鯉驚鈎竹外溪義行
<pb:KR4i0012_WYG_061-3b>
　相識處貧過少年時等句誠無愧於孫王所賞
杜甫讀蘇渙詩則曰餘髪喜却變白間生黒絲髙適觀
　陳十六史碑則曰我來觀雅製慷慨變毛髪(韻語陽/秋)
李長吉云我生二十不得意一生愁謝如梧蘭年至二
　十七而卒陳無已除夜詩云七十已强半所餘能㡬
　何遥知暮景促更覺後生多至四十九而卒語意不
　祥如此豈神明者先受之耶(丹陽/)
老杜賦螢火詩云幸從腐草出敢近太陽飛未足臨書
<pb:KR4i0012_WYG_061-4a>
　巻時能㸃客衣似譏當時閹人用事於人君之前不
　能主張文儒而乃如青蠅之㸃素也說者乃謂喻小
　有才而侵侮大徳豈不悞哉羅隠竊取其意乃曰不
　思曽腐草便擬倚孤光若道通文翰車公業(闕/)長其
　視前作愧矣
錢起集前八巻後五巻鮑欽止謂昭宗時有中書舍人
　錢珝亦起之諸孫今起集中恐亦有珝所作者余初
　未知其所㨿也比見前集中有同程七早入中書一
<pb:KR4i0012_WYG_061-4b>
　篇云不意雲霄能自致空驚鵷鷺忽相隨臘雪新晴
　栢子殿春風欲上萬年枝和王員外雪晴早朝詩紫
　微晴雪帶恩光遶仗偏隨鴛鷺行長信月留寧避曉
　宜春花滿不飛香二詩皆翃所作無疑盖起未嘗入
　中書也集中又有登彭祖樓一詩而薛能集亦載則
　知所編甚駮也
陳去非嘗謂余言唐人皆苦思作詩所謂吟安一箇字
　撚斷數莖鬚句向夜深得心從天外歸吟成五字句
<pb:KR4i0012_WYG_061-5a>
　用破一生心蟾蜍影裏清吟苦舴艋舟中白髪生之
　類是也故造語皆工得句皆竒但韻格不髙故不能
　㕘少陵之逸歩後之學詩者倘能取唐人語而掇入
　少陵繩墨歩驟中此速肖之術也余嘗以此語似葉
　少藴少藴云李益詩云開門風動竹疑是故人來沈
　亞之詩云徘徊花上月虚度可憐宵皆佳句也鄭谷
　掇取而用之乃云睡深可忍風敲竹飲散那堪月在
　花真可與李沈作僕厮由是論之作詩者興致先自
<pb:KR4i0012_WYG_061-5b>
　髙逺則去非之言可用倘不然便與鄭都官無異
荆公嘗有詩云功謝蕭䂓慚漢第恩從隗始上燕臺或
　謂公曰蕭何萬世之功則功字固有來處若恩字則
　未見有出也荆公答曰韓集鬬雞聫句孟郊云受恩
　慚始隗則知荆公詩用法之嚴如此然一水䕶田將
　緑遶兩山排闥送青來之句乃以樊噲排闥事對䕶
　田豈䕶田亦有所出耶有好事者謂余言一日有人
　靣稱公詩謂自喜田園安五栁但嫌戸税擾庚桑以
<pb:KR4i0012_WYG_061-6a>
　為的對公笑曰伊但知栁對桑為的對然庚亦是數
　盖以十日數之也余謂荆公未必有此意使果如好
　事者之說則作詩歩驟亦太拘窘矣錢起送屈突司
　馬詩云星飛龎統驥箭發魯連書人多稱其工余恨
　龎統驥出處無星字而魯連書有箭字也趙給事晩
　歸不遇詩忽㸔童子掃花處始愧夕郎題鳳來前句
　不用事後句用二事皆非律也(丹陽/)
詩家有換骨法謂用古人意而㸃化之使加工也李白
<pb:KR4i0012_WYG_061-6b>
　詩云白髪三千丈縁愁似個長荆公㸃化之則云繰
　成白髪三千丈劉禹錫云遥望洞庭湖翠水白銀盤
　裏一青螺山谷㸃化之云可惜不當湖水靣銀山堆
　裏㸔青山孔稚圭白苧歌云山虚鐘響徹山谷㸃化
　之云山空響筦絃盧同詩云草石是親情山谷㸃化
　之云小山為友朋香草當姬妾學詩者不可不知此
　(同上/)
沈存中云退之城南聨句云竹影金𤨏碎金𤨏碎者日
<pb:KR4i0012_WYG_061-7a>
　光也恨句中無日字爾余謂不然杜子美云老身倦
　馬河堤永踏盡黄榆緑槐影亦何必用日字作詩正
　欲如此(葛常之/)
自古工詩者未嘗無興也觀物有感焉則有興今之作
　詩者以興近乎訕也故不敢作而詩之一義廢矣老
　杜萵苣詩云兩旬不甲拆空惜埋泥滓野莧迷汝來
　宗生實於此皆興小人盛而掩抑君子也至髙適題
　處士菜園則云耕地桑柘閒地肥菜常熟為問葵藿
<pb:KR4i0012_WYG_061-7b>
　資何如廟堂肉則近乎訕矣作詩者茍知興之與訕
　異始可與言詩矣
髙適别鄭處士云興來無不愜才大亦何傷寄孟五詩
　云秋氣落窮巷離憂兼暮蟬送蕭十八云常苦古人
　逺今見斯人古題陸少府書齋云散帙至棲鳥明燈
　留故人皆佳句也上陳左相天地莊生馬江湖范蠡
　舟亦有含蓄但莊子謂天地一指萬物一馬而以天
　地為馬則悞矣(並同上/)
<pb:KR4i0012_WYG_061-8a>
山谷詩多用稻田衲亦云田衣王摩詰詩云乞飯從香
　積裁衣學水田又云手中花𬇇净香飯稻畦成豈用
　是耶(丹陽集/)
晉張翰憶呉中蓴菜鱸鱠而歸而髙適屢作越上用如
　送崔功曹赴越云今朝欲乗興隨爾食鱸魚送李九
　赴越云鏡水若所憶蓴羹子舊便人以為疑余考地
　理志漢呉縣𨽻今會稽郡則以鱸作越上亦無傷也
　(韻語陽秋/)
<pb:KR4i0012_WYG_061-8b>
魯直謂東坡作詩未知句法而東坡題魯直詩云每見
　魯直詩未嘗不絶倒然此巻語妙甚殆非悠悠者可
　識能絶倒者已是可人又云讀魯直詩如見魯仲連
　李太白不敢復論鄙事雖若不適用然不為無補如
　此題識其許之乎其譏之也魯直酷愛陳無已詩而
　東坡亦不深許魯直為無已揚譽無所不至而無已
　乃謂人言我語勝黄語何耶(同上/)
　詩話總龜後集巻十三

<pb:KR4i0012_WYG_062-1a>
欽定四庫全書
　詩話總龜後集巻十四　　宋　阮　閱　撰
　　評史門
安祿山反永王璘有窺江左之意子偒勸其取金陵史
　稱薛璆李臺鄉等為璘謀主而不及李白白傳止言
　永王璘辟為府僚璘起兵遂逃還彭澤審爾則白非
　深於璘者及觀白集有永王東廵歌十一首乃曰初
　從雲夢開朱邸更取金陵作小山又云我王樓艦輕
<pb:KR4i0012_WYG_062-1b>
　秦漢却似天皇欲度遼若非賛其逆謀則必無是語
　矣白既流夜即有書懐詩云半夜水軍來潯陽滿旌
　旃空名適自悞廹脅上樓船從賜五百金棄之若浮
　烟辭官不受賞翻謫夜郎天宋中丞薦白啟云遇永
　王東廵脅行中道乃用白述懐意以&KR0734;拭其過爾孔
　巢父亦為永王所辟巢父察其必敗潔身潜遁由是
　知名使白如巢父之計則安得有夜郎之謫哉老杜
　送巢父歸江東云巢父掉頭不肯住東將入海隨烟
<pb:KR4i0012_WYG_062-2a>
　霧其序云兼呈李白恐不能無微意也(黄常明/)
唐穆宗時令狐楚為相為景陵使以傭錢獻羡餘怨聲
　係路致有衡州之敗觀發潭州寄李寧常侍詩云君
　今侍紫垣我已墮青天委廢從兹日旋歸在㡬年又
　有答竇鞏中丞詩云何年相贈答却得在中臺亦可
　見其去國惨傷之情矣孔子曰茍患失之無所不至
　其楚之謂乎觀甘露之事則可見矣當是時也王涯
　等被繫神䇿仇士良白涯與李訓謀逆將立鄭注楚
<pb:KR4i0012_WYG_062-2b>
　時以舊相在闕下文宗召楚至帝對楚悲憤因付涯
　訊牒曰果涯書耶楚曰涯誠有謀罪應死嗚呼觀望
　腐夫閹人而誣置人於死地楚忍為之乎甘露野史
　乃言尚頼舊相令狐楚獨為辯明若以史為證則野
　史之言未必公也
杜牧之作李和鼎詩云鵩鳥飛來庚子直謫去日蝕辛
　邜年由來枉死賢才士消長相持勢自然盖言鄭注
　事也方是時和鼎論注不可為相旋致貶謫故牧之
<pb:KR4i0012_WYG_062-3a>
　作詩痛之如此議者謂辛邜年在憲宗之時而文宗
　時無辛邜也豈牧之悞乎余謂牧之所云非謂實庚
　子辛邜也鵩集於舍班固書庚子之日日有蝕之詩
　人有辛邜之詠借是事以明李甘之寃爾
杜牧之集有李給事詩二首其中有紛紛白晝驚千古
　鐡鎻朱殷㡬一空之句謂鄭注甘露之事也又有可
　憐劉校尉曽訟石中書之句牧之自注云給事曽忤
　仇士良人遂以為給事者李石也余嘗考之李石雖
<pb:KR4i0012_WYG_062-3b>
　嘗為給事然劾鄭注之事史所不載語言忤仇士良
　然亦在石拜相之後石既拜相則牧之詩題不應以
　給事為稱其非李石明矣當時唯有李中敏與牧之
　厚善嘗因旱欲乞斬注以申宋申錫之寃帝不省遂
　以病告歸潁陽令牧之有元禮去歸緱氏學之句牧
　之自注云因論鄭注告歸潁陽又史云注誅遷給事
　其后仇士良以開府䕃其子中敏曰内謁者安得有
　子士良慚恚由是復棄官去由是論之則是中敏無
<pb:KR4i0012_WYG_062-4a>
　疑矣
唐太和末閹尹恣横天子以擁虚器為恥而元和逆黨
　未討帝欲夷絶其類李訓謂在位操權者皆碌碌惟
　鄭注可共事遂同心以謀已而殺陳宏志於青泥驛
　相繼王守澄楊承和韋元素王踐言皆不保首領又
　斲崔潭峻之棺而鞭其尸剪除逆黨㡬盡亦可謂壯
　矣意欲誅宦官後乃圖河湟歸河朔諸鎮天子向之
　鄭注雖招權納賄然出節度隴右欲因王守澄之葬
<pb:KR4i0012_WYG_062-4b>
　乗羣宦臨送以鎮兵悉誅之謀亦未必不善會李訓
　先五日舉事遂成甘露之禍世以成敗論人物故訓
　注不得為忠至李徳裕謂不可與徒𨽻齒亦太甚矣
　按唐史李甘與李中敏皆嘗論鄭注不可為相故甘
　有封州之謫而中敏有潁陽之歸杜牧之贈甘詩云
　太和八九年訓注極虓虎吾君不省覺二兇日威武
　喧喧皆傳言明辰相登注和鼎顧予云我死有處所
　明日詔書下謫斥南荒去又有贈中敏詩云元禮去
<pb:KR4i0012_WYG_062-5a>
　從緱氏學江充來見犬臺宫曲突徙薪人不會海邉
　今作釣魚翁盖深痛二公之言不行而訓注得恣其
　謀也盖當是時仇士良竊國柄勢焰熏灼士大夫於
　議論之間不敢以訓注為是以賈殺身之禍故牧之
　之詩如此於乎東漢之季柄在宦官陳蕃之徒以忠
　勇之資謀殪其黨而事亦不遂史載其名殆如日星
　而訓注以當時士夫畏懾士良輩遂加以奸兇之目
　而史亦以為亂人萬世之下無以自白其深可痛息
<pb:KR4i0012_WYG_062-5b>
　哉家藏甘露野史三巻及乙邜記一巻二書之說特
　相矛盾甘露野史之言上令訓等誅宦官事覺反為
　所擒而乙邜記乃謂訓等有逆謀盖甘露之出於朝
　廷公論而乙邜記附會士良之私情也乙邜記後有
　朱實䟦尾數百言以乙邜所記為非是其說與野史
　同余故表而出之(葛常之/)
三良以身殉秦繆之葬黄鳥之詩哀之序詩者謂國人
　刺繆公以人從死則咎在秦繆而不在三良矣王仲
<pb:KR4i0012_WYG_062-6a>
　宣云結髪事明君受恩良不訾臨殁要之死焉得不
　相隨陶元亮云厚恩固難忘君命安可違是皆不以
　三良之死為非也至李徳裕則謂社稷死則死之不
　可許之死與梁丘據安陵君同譏則是罪三良之死
　非其所矣然君命之於前而衆驅之於後為三良者
　雖欲不死得乎唯栁子厚云疾病命固亂魏氏言有
　章從邪陷厥父吾欲討彼狂使康公能如魏顆不用
　亂命則豈至陷父於不義如此哉東坡和陶亦云顧
<pb:KR4i0012_WYG_062-6b>
　命有治亂臣子得從違魏顆真孝愛三良安足希似
　與栁子之論合而過秦繆墓詩乃云繆公生不誅孟
　明豈有死之日而忍用其良乃知三子狥公意亦如
　齊之二子從田横則又言三良之殉非繆公之意也
韋蘇州睢陽感懐詩有曰宿將降賊庭儒生獨全義宿
　將謂許逺儒生謂張廵也盖當時物議以為廵死而
　逺就虜疑逺畏死而辭服於賊故應物云爾韓愈嘗
　有言曰逺倘畏死何苦守尺寸之地食其所愛之肉
<pb:KR4i0012_WYG_062-7a>
　以與賊抗而不降乎斯言得矣廵死後賊將生致逺
　於偃師逺亦以不屈死則是逺亦終死賊也
李義山詩云本為留侯慕赤松漢庭方識紫芝翁蕭何
　只解追韓信豈得虚當第一功是以蕭何功在張良
　下也王元之詩云紀信生降為沛公草荒孤壘想英
　風漢家青史縁何事却道蕭何第一功是以蕭何功
　在紀信下也余謂炎漢創業何為宗臣髙祖設指縱
　之喻盡之矣他人豈容議耶
<pb:KR4i0012_WYG_062-7b>
盗殺武元衡也白樂天為京兆掾初非言責而請捕盗
　以必得為期時宰惡其出位坐賦新井篇逐之九江
　故因聞琵琶乃有天涯流落之感至於淚濕青衫之
　上何憊如此哉先文康公嘗有詩云平生趣操號安
　恬退亦恬然進不貪何事潯陽恨遷謫輕將清淚濕
　青衫又云及泉曽改莊公誓勝母終回曽子車素綆
　銀牀堪淚墮更能賦詠獨何如
左太冲陶淵明皆有荆軻之詠太冲則曰雖無壯士節
<pb:KR4i0012_WYG_062-8a>
　與世亦殊倫淵明則曰惜哉劍舞踈竒功遂不成是
　皆以成敗論人者也余謂荆軻功之不成不在荆軻
　而在秦舞陽不在秦舞陽而在燕太子舞陽之行軻
　固心疑其人不欲與之共事欲待他客與俱而太子
　督之不已軻不得已遂去故羽歌悲愴自知功之不
　成已而果膏刃秦庭當時固已惜之然概之於義雖
　得秦王之首於燕亦未能保終吉也故楊子云荆軻
　為丹奉於期之首燕督亢之圖入不測之秦實刺客
<pb:KR4i0012_WYG_062-8b>
　之靡也焉可謂之義也可謂善論軻者
漢文欲輕利而反重義者以謂失本恵而傷吾仁固也
　或又咎帝短喪為傷於孝予觀遺詔率皆言為已損
　制未嘗使士庶皆短喪也厥後丞相翟方進與薛宣
　服母喪皆三十六日而除而顔師古注云漢制自文
　帝遺詔國家遵以為常則咎不在文帝矣而王荆公
　詩云輕刑死人衆短喪生者偷仁孝自此薄哀哉不
　能謀輕刑死人衆則固然矣短喪生者偷則似誣文
<pb:KR4i0012_WYG_062-9a>
　帝也(俱同上/)
　
　
　
　
　
　
　
<pb:KR4i0012_WYG_062-9b>
　
　
　
　
　
　
　
　詩話總龜後集巻十四

<pb:KR4i0012_WYG_063-1a>
欽定四庫全書
　詩話總龜後集巻十五　　宋　阮　閲　撰
　　評史門
老杜北征詩云憶昨狼狽初事與古先别不聞夏商衰
　中自誅褒妲其意謂明皇英斷自誅妃子與夏商之
　誅褒妲不同老杜此語出於愛君曲文其過非至公
　之論也白樂天詩云六軍不發無奈何宛轉蛾眉馬
　前死非逼廹而何哉然明皇能割一已之愛使六軍
<pb:KR4i0012_WYG_063-1b>
　之情帖然亦可謂知所輕重矣故前輩有詩云畢竟
　聖明天子事景陽赴井是何人(丹陽集/)
晉盧諶先為劉琨從事中郎將叚匹磾領幽州求諶為
　别駕故琨答諶詩云情滿伊何蘭桂移植茂彼春林
　瘁此秋棘言諶棄已而就匹磾也厥後琨命箕淡攻
　石勒一軍皆没由是窮蹙不能自守乃率衆赴匹磾
　繼為匹磾所拘知其必死矣豈無望於諶哉觀再贈
　諶云朱實隕勁風繁英落素秋何意百煉鋼化為繞
<pb:KR4i0012_WYG_063-2a>
　指柔其詩托意欲以激諶而救其急而諶殊不領也
　琨既被害諶始上表以雪其寃終亦何所補耶
漢元帝時𢎞恭石顯用事京房劉向皆深嫉之嘗上書
　力詆盖薫蕕氷炭不能以共處理之必然也然房欲
　淮陽王為已助代王作求朝奏章向令外親上䟽謂
　小人在朝以致地動雖嫉惡之心切然於忠實亦少
　貶矣使二子果輸忠於漢當明目張膽論至再三可
　也何暇為身謀而假之於他人哉故荆公詩云京房
<pb:KR4i0012_WYG_063-2b>
　劉向各稱忠詔獄當年迹自窮畢竟論心異恭顯不
　妨迷國畧相同後之論人物者倘取其心而畧其迹
　則善矣(韻語陽秋/)
張祜觀狄梁公傳云失運廬陵厄乗時武后尊五丁扶
　造化一柱正乾坤而山谷有鯨波横流砥柱虎口活
　國宗臣之句可謂善論仁傑者余謂仁傑不畏武后
　羅織之獄三族之夷强犯逆鱗敢以廬陵王為請者
　非特天資忠義亦以先得武后之心故也且張易之
<pb:KR4i0012_WYG_063-3a>
　昌宗后之嬖臣也欲歸廬陵事大體重非二嬖之言
　后孰信之吉頊能以危言撼二嬖陳易弔為賀之計
　故二嬖敢從容以請而后意遂定於是仁傑之諌得
　行卒之遣徐彦伯迎廬陵王於房州者由仁傑之言
　也故史援吕温之言稱之曰取日虞淵洗光咸池潜
　授五龍夾之以飛於乎仁傑其忠且賢哉按仁傑傳
　始后欲立武三思而李昭徳傳乃云洛陽人王慶之
　請以武承嗣為皇太子昭徳力争今考三思本傳不
<pb:KR4i0012_WYG_063-3b>
　載為皇太子之說而承嗣傳云洛州人請立承嗣為
　皇太子岑長倩格輔元皆争不從而不及昭徳豈有
　牴牾耶
裴度在朝憲宗委任不疑使破三賊已而呉元濟授首
　王承宗割二州遣子入侍李師道被擒兩河諸侯忠
　者懐强者畏克融廷凑皆不敢桀勲烈之盛一時無
　與比肩者惟李義山指為聖相詩曰帝得聖相相曰
　度又曰嗚呼聖皇及聖相亦過矣哉荀卿曰得聖臣
<pb:KR4i0012_WYG_063-4a>
　者帝若舜禹伊尹周公皆聖臣也謂四人為聖臣則
　可謂裴度為聖相其可哉
唐明皇以英銳身致極治以荒滛身致極亂自古人君
　成敗之速未有如明皇者鄭毅夫詩云四海不揺草
　九重藏禍根十年傲堯舜一笑破乾坤盖是詩也開
　元之盛能致兵寢刑措之治者實姚宋輔政之功明
　皇可以無疑矣不三四年遽使去位及李林甫用事
　則盤旋紏固至十八九年敗國蠧賢無所不至猶以
<pb:KR4i0012_WYG_063-4b>
　為未足也晚年顧力士曰海内無事朕將吐納導引
　以天下事付林甫天下安得而不亂乎(並同上/)
史載宋之問冉祖雍並賜死於桂州之間得詔震汗不
　引決祖雍請於使者曰之問有妻子幸使之訣使者許
　之而之問荒悸不能處家事及考之文集有登大庾
　嶺詩云兄弟逺謪居妻子咸異域則之問赴貶時未
　嘗以妻子行也又有發藤州及昭州二詩二州皆在
　桂州之南則賜死之地非桂州明矣豈史之誤歟(丹/陽)
<pb:KR4i0012_WYG_063-5a>
　(集/)
漢髙祖置酒沛宫酒酣擊筑自歌曰大風起兮雲飛揚
　威加海内兮歸故鄊安得猛士兮守四方時帝有天
　下已十二年當思耆艾賢徳與共維持獨専意猛士
　何哉豈馬上三尺嫚罵未易遽革邪治道終以覇雜
　盖有由然其前年下詔曰賢士大夫吾能尊顯之是
　年下詔曰與天下之賢豪士大夫同安緝之余謂播
　告之辭乃秉筆代言非若耳熱之歌乃中心所欲也
<pb:KR4i0012_WYG_063-5b>
許汜不為陳元龍所禮嘗與劉備稱之備曰君有國士
　名望無救世意而求田問舍言無可采何縁當與君
　語如小人欲卧百尺樓卧君於地何但上下牀之間
　耶然介甫屢用之求田問舍轉無成更覺求田問舍
　遲讀蜀志曰無人語與劉元徳問舍求田意最髙又
　有逰西霞庵云求田此山下終欲忤陳登豈非力欲
　轉此一重案歟
老杜北征詩云經年至茅屋妻子衣百結慟哭松聲回
<pb:KR4i0012_WYG_063-6a>
　悲泉共幽咽平生所嬌兒顔色白於雪見爺背靣啼
　垢膩脚不襪方是時杜方脫身於萬死一生之地得
　見妻兒其情如是洎至秦中則有晒藥能無婦應門
　亦有兒之句至成都則有老妻憂坐痺幼女問頭風
　之句觀其情悰已非北征時比也及觀進艇詩則曰
　晝引老妻乗小艇晴㸔稚子浴清江江村詩則曰老
　妻畫紙為棋局稚子敲針作釣鈎其優游愉悅之情
　見於嬉戯之間則又異於在秦中時矣(葛常之/)
<pb:KR4i0012_WYG_063-6b>
白樂天作八漸偈云苦既非真悲亦是假則世間悲歡
　人我必能忘情始憲宗欲以樂天為刺史王涯以資
　淺為言遂得江州司馬及涯敗作詩快之有當君白
　首同歸日是我青山獨徃時之句李徳裕於樂天不
　見有隙徳裕貶崖州亦作三絶快之其一篇云樂天
　嘗任蘇州日要勒湏教用禮儀從此結成千萬恨今
　朝果中白家詩盖嘗以唐史考之樂天卒於會昌之
　初武宗時也而徳裕之貶乃在宣宗大中年則徳裕
<pb:KR4i0012_WYG_063-7a>
　之貶樂天死已久非樂天之詩明矣以是凖之快王
　涯之句恐亦未必然也(韻語陽秋/)
西伯將出獵卜之曰所獲非龍非彲非虎非羆所獲覇
　王之輔於是東遇太公於渭水之陽載與俱歸此司
　馬遷之說也文王至磻谿見吕尚釣鈎得玉璜刻曰
　姬受命吕佐撿徳合於今昌來提此尚書太傅之說
　也太公釣於兹泉文王得而王此吕不韋之說也吕
　望年七十釣於渭渚初下得魴次得鯉刳腹得書書
<pb:KR4i0012_WYG_063-7b>
　文曰吕望封於齊此劉向之說也太公避紂居東海
　之濵聞文王作興曰盍歸乎來由文王至於孔子五
　百有餘嵗若太公望則見而知之此孟子之說也是
　數說者皆言天産英輔以興周盖非碌碌佐命者之
　可擬而司馬遷乃摭或者之論謂西伯拘羑里散宜
　生閎夭招吕尚求美女竒物獻於紂而贖西伯西伯
　既脱三人有隂謀脩徳以傾商政此豈所以待太公
　也哉歐陽詹云論兵去商虐講徳興周道屠沽未遇
<pb:KR4i0012_WYG_063-8a>
　時何異斯川老余比赴官宜春於夀昌道中見壁間
　題一詩云漁翁何事亦從戎變化神竒握掌中莫道
　直鈎無所取渭川一釣得三公一以為傾商政一以
　為釣三公皆非知聖賢者(韻語陽秋/)
李太白至邯鄲登城樓詩云提携袴中兒杵臼及程嬰
　空孤獻白刃必死耀丹誠是有取於二子甚重袴中
　兒謂趙武也然司馬遷作趙晉二世家自相矛盾左
　氏所書又復不同將何以取信於后世耶晉世家之
<pb:KR4i0012_WYG_063-8b>
　說曰景公十七年誅趙同趙括令庶子武為後趙世
　家之說曰景公三年屠岸賈攻趙朔殺趙括等朔同
　友人程嬰匿趙武於山中至十五年景公有議立趙
　武左氏之說曰魯成公八年六月晉討趙同趙括武
　從姬畜於公宫以其田與祁奚韓厥言於晉侯曰成
　季之勲宣孟之忠無後為善者懼矣乃立武而反其
　田按成公八年即晉景公十七年也或云匿武於山
　中或云畜武於宫中或云十五年而後立武或云未
<pb:KR4i0012_WYG_063-9a>
　踰月而立武皆未知所據也
楊雄之迹曲諂新室議之者衆矣此置而不論雄之心
　如何哉觀法言之書似未明乎大道之㫖也王荆公
　乃深許之何耶詩云寥寥鄒魯後於子獨先覺又云
　懦者陵夷此道窮千秋止有一楊雄又云道真沉溺
　九流渾獨泝頽波討得源又云子雲生平人莫知知
　者乃獨稱其辭今尊子雲者皆是得子雲心亦無㡬
　是亦聖人許雄也東坡謂雄以艱深之辭淺易之說
<pb:KR4i0012_WYG_063-9b>
　與公矛盾矣(同上/)
　
　
　
　
　
　
　詩話總龜後集巻十五

<pb:KR4i0012_WYG_064-1a>
欽定四庫全書
　詩話總龜後集巻十六　　宋　阮　閱　撰
　　評史門
孔子謂寗武子邦有道則知邦無道則愚其知可及也
　其愚不可及也所謂及者繼也非企及之及謂寗武
　之愚而後人不可繼爾居亂世而愚則天下塗炭將
　孰拯屈原事楚懐王不得志則悲吟澤畔卒從彭咸
　之居究其初心安知拯世之意不得伸而至於是乎
<pb:KR4i0012_WYG_064-1b>
　賈生謫長沙傅渡湘水為賦以弔之所遭之時雖與
　原不同盖亦原之志也白樂天詠史詩乃謂士生一
　代間誰不有浮沉良時真可惜亂世何足欽乃知汨
　羅恨未抵長沙深信如樂天言則是以亂世為不拯
　也而可乎議者謂誼所欲為文帝不能用者乃有鉛
　刀為銛幹棄周鼎寳康瓠語觀此是有憾於絳灌東
　陽者雖然勃也嬰也敬也皆素有長者之譽必不肯
　害賢而利已楚漢春秋别有絳灌豈其是耶(葛常之/)
<pb:KR4i0012_WYG_064-2a>
永和中王羲之脩褉事於會稽山隂之蘭亭羣賢畢至
　少長咸集序以謂雖無絲竹管絃之盛一觴一詠亦
　足以暢叙幽情則當時篇詠之傳可考也今觀羲之
　謝安謝萬孫綽孫統王彬之凝之肅之徽之徐豐之袁
　嶠之十有一人四言五言詩各一首王豐之元之藴
　之渙之郄曇華茂庾友虞說魏滂謝繹庾藴孫嗣曹
　茂之華平桓偉十有五人或四言或五言各一首王
　獻之謝瑰卞迪卓髦羊模孔熾劉宻虞谷勞夷后綿
<pb:KR4i0012_WYG_064-2b>
　華耆謝藤王儗吕系吕夲曹禮十有六人詩各不成
　罰酒三觥謝安五言詩曰萬殊渾一象安復覺彭殤
　而羲之序乃以為一死生為虚誕齊彭殤為妄作盖
　反謝安一時之語而或者遂以為未達此特未見當
　時羲之之詩爾其五言曰仰視碧天際俯瞰緑水濵
　寥閴無涯觀寓目理自陳大矣造化功萬殊莫不均
　羣籟雖参差適我無非親此詩則豈未達者耶史載
　獻之嘗與兄徽之操之俱詣謝安二兄多言獻之寒
<pb:KR4i0012_WYG_064-3a>
　温而已既出客問優劣安曰小者佳吉人之詞寡以
　其少言故知之今王氏父子昆季畢集而獻之之詩
　獨不成豈亦吉人之詞寡耶景祐中有㑹稽太守蔣
　堂修永和故事嘗有詩云一𣲖西園曲水聲水邉終
　日會冠纓㡬多詩筆無停綴不似當年有罰觥盖謂
　獻之等發也(葛常之/)
會稽臨安金陵三郡皆有東山俱傳以為謝安携妓之
　所按謝安本傳初安石寓居會稽與王羲之許珣支
<pb:KR4i0012_WYG_064-3b>
　遁逰處被召不至遂棲遲東土唐裴冕與吕謂等鑑
　湖聨句有興衰還尋戴東山更問東此會稽之東山
　也本傳又云安石嘗徃臨安山中坐石室臨濬谷悠
　然歎曰此與伯夷何逺今餘杭縣有東山東坡有游
　餘杭東西岩詩注云即謝安東山所謂獨携縹緲人
　來上東西山者是也此臨安之東山也本傳又謂及
　登台輔於土山營墅樓舘林竹甚盛毎携中外子姪
　游集今土山在建康上元縣崇禮鄉載建康事迹云
<pb:KR4i0012_WYG_064-4a>
　安石於此擬會稽之東山亦號東山此金陵之東山
　也李白有憶東山二絶不到東山久薔薇㡬度花白
　雲他自散明月落誰家我今携謝妓長笑絶人羣欲
　報東山客開闗掃白雲不知所賦者何處之東山也
　陳軒乃録此詩於金陵集中將别有所據耶南史載
　宋劉勔經始鍾嶺以為棲息亦號東山金陵遂有兩
　東山矣(同上/)
韓愈自監察御史貶連州山陽令所坐之因傳記各異
<pb:KR4i0012_WYG_064-4b>
　唐書本傳謂上䟽論宫市徳宗怒故貶李翺行狀謂
　為幸臣所惡故貶皇甫湜作神道碑謂正元十九年
　關中旱飢公請寬民徭専政者惡之故貶按文公集
　宫市之䟽不傳而文公歴官記及年譜以謂京師旱
　民飢詔蠲租半有司徴求反急愈與同列上䟽言狀
　為幸臣所讒幸臣者李實也予考退之自連山移江
　陵詩云孤臣昔放逐泣血追愆尤汗漫不省識恍如
　乗桴浮或自疑上䟽上䟽豈其由則所坐之因雖退
<pb:KR4i0012_WYG_064-5a>
　之猶疑之也集中有上京兆李實書盛稱其能曰愈
　來京師所見公卿大臣未有赤心事上憂國如閣下
　者又云今年以來不雨者百餘日種不入土而盗賊
　不敢起榖價不敢貴老姦宿瞞銷縮摧沮亹亹百餘
　言皆叙其敬慕之意其後實出為華州又有書云愈
　於久故游從之中蒙恩奬知遇最厚無與比者愈為
　實所讒不應此書拳拳如是及觀江陵塗中詩云同
　官盡才俊偏善栁與劉或慮語言洩傳之落寃仇又
<pb:KR4i0012_WYG_064-5b>
　岳陽别竇司直云愛才不擇行觸事得讒謗前年出
　官日此禍最無妄又和張十一憶昨行云伾文未揃
　崖州熾雖得赦宥常愁猜近者三奸悉破碎羽窟無
　底幽黄能眼中了了見鄊國知有歸日眉方開又有
　永正行以快伾文之貶其末云郎官清要為世稱荒
　郡僻野嗟可矜具書目見非妄徴嗟爾既徃宜為懲
　則知陽山之貶伾文之力而劉李下石為多非為李
　實所讒也(葛常之/)
<pb:KR4i0012_WYG_064-6a>
韓偓香奩集百篇皆艶詞也沈存中筆談云乃和凝所
　作凝後貴悔其少作故嫁名於韓偓爾今香奩集有
　無題詩序云余辛酉年戯作無題詩十四韻故奉常
　王公内翰呉融舍人令狐渙相次屬和是嵗十月一
　旦兵起隨駕西狩文藁咸棄丙寅嵗在福建有蘇暐
　以藁見授得無題詩因追味舊時闕忘甚多予按唐
　書韓偓傳偓嘗與崔嗣定䇿誅劉季述昭宗反正為
　功臣與令狐渙同為中書舍人其後韓全誨等劫帝
<pb:KR4i0012_WYG_064-6b>
　西幸偓夜追及鄠見帝慟哭至鳳翔遷兵部侍郎天
　祐二年挈其族依王審知而卒以紀運圖考之辛酉
　乃昭宗天復元年丙寅乃哀帝天祐二年其序所謂
　丙寅嵗在福建有蘇暐授其藁則正依王審知之時
　也稽之於傳與序無有不合者則此集韓偓所作無
　疑而筆談以為和凝嫁名於偓特未考其詳爾筆談
　云偓又有詩百篇在其四世孫奕處見之豈非所謂
　舊詩之闕忘者乎(同上/)
<pb:KR4i0012_WYG_064-7a>
漢史載韓信教陳狶反有挈手歩庭之議且曰吾為公
　從中起漢十年狶果反髙祖自將兵出張文潜曰方
　是時蕭相國居中而信欲以烏合不教之兵從中起
　以圖帝業雖使甚愚必知無成信安肯出此哉故其
　詩曰欲助陳侯乃中起不思蕭相在咸陽又一詩云
　平生蕭相真知已何事還同女子謀則又責蕭相不
　為信辨其枉也余觀班史吕后與蕭相謀詐令人從
　帝所來稱狶已破羣臣皆賀相國紿信曰雖病强入
<pb:KR4i0012_WYG_064-7b>
　賀信入吕后使武士縳信斬之則斬信者相國計也
　縱使其枉相國其肯為辨之哉信死則劉氏安不死
　則劉氏危相國豈肯以平日相善之故而悞社稷大
　計乎文潜後有一絶云登壇一日冠羣雄鍾室倉皇
　念蒯通能用能誅誰計䇿嗟君終日媿蕭公(丹陽集/)
漢成帝時張禹用事朱雲對上曰臣願賜尚方斬馬劍
　斷佞臣一人以厲其餘上問誰也對曰安昌侯張禹
　上大怒曰居下訕上罪死不赦御史將雲下雲扳殿
<pb:KR4i0012_WYG_064-8a>
　檻折曰臣願從龍逢比干游於地下如雲者可謂忠
　直有餘矣後世思其人而不可得則作為韻語以聲
　其美肅宗時元載用事故杜子美詩云千載少似朱
　雲人至今折檻空嶙峋武后時傅游藝用事故盧照
　鄰詩云昔有平陵男姓朱名阿游願得斬馬劍先斷
　佞臣頭言當時立朝之士不能如雲以二人之惡而
　告於上也若二人者奸諛百倍張禹矣腥臊之血豈
　足以汚尚方之劍乎宋景文云朱游英氣凛生風瀕
<pb:KR4i0012_WYG_064-8b>
　死危言悟帝聰殿檻不脩旌直諌安昌依舊漢三公
　信乎去佞如㧞山也
五王之誅二張也張柬之啟其謀桓彦範任其事敬暉
　崔元暐袁恕已各效其力坐使天后還政中宗即祚
　誠為社稷之竒勲然尚有可恨者焉薛季昶勸除武
　三思彦範輩豈不知中宗非剛斷之主乎彼之意以
　為三思方烝亂韋氏而中宗孱懦一聽其所為茍誅
　三思必不利於已故不肯誅耳不旋踵而自罹殺身
<pb:KR4i0012_WYG_064-9a>
　之禍實自取之也張文潜云繫狗不繫首反噬理必
　然智勇忽迷方脫匣授龍泉區區薛李昶先事僅能
　言留禍啟臨淄敗謀豈非天
髙祖大風之歌志氣慷慨規模宏逺凛凛乎已有四百
　年基業之氣史記樂書謂之三侯章令沛得以四時
　歌舞宗廟盖欲使後之子孫知其祖創業之勤不可
　怠於守成爾武帝秋風詞瓠子歌已無足道及為賦
　以傷悼李夫人反覆數百言綢繆戀嫪於一女子其
<pb:KR4i0012_WYG_064-9b>
　視髙祖豈不媿哉藝文志上自造賦二篇其一不得
　而見耶(並同上/)
　
　
　
　
　
　詩話總龜後集巻十六

<pb:KR4i0012_WYG_065-1a>
欽定四庫全書
　詩話總龜後集巻十七　　宋　阮　閲　撰
　　評史門
老杜課伯夷辛秀伐木則曰報之以微寒共給酒一斛
　遣信行脩水筒則以浮𤓰裂餅以答其恭謹陶淵明
　告其子則曰輙遣一力助汝薪水之勞此亦人子也
　可善遇之盖古人之役僕夫其忠厚率如此初學記
　載王褒買便了為奴作約使苦作以致聽劵而淚下
<pb:KR4i0012_WYG_065-1b>
　鼻涕長一尺有不如早歸黄陌令蚯蚓鑚額之語其
　少陵柴桑之罪人哉(葛常之/)
建安七子惟劉公幹獨為諸王子所親曹操威焰盖世
　甄夫人出拜諸人皆伏而公幹獨平視雖輸作而不
　悔亦可嘉矣故梅聖俞詩云公幹才俊或欺事平視
　美人曽不起自兹不得為故人輸作左校瀕於死公
　幹嘗有贈徒弟詩云亭亭山上松瑟瑟谷中風風聲
　一何盛松枝一何勁其寄意如是豈肯少屈於操哉
<pb:KR4i0012_WYG_065-2a>
　末篇又托興鳯凰有何時當來儀將須聖明君之句
　則不以聖明待曹操矣
杜甫悲陳濤詩云野曠天清無戰聲四萬義軍同日死
　言房琯之敗也琯臨敗猶持重而中人邢延恩促戰
　遂大敗故甫深悲之甫為右拾遺會琯罷相上䟽力
　救琯肅宗大怒詔三司推問&KR0800;相張鎬救之獲免故
　洗兵馬行云張公一生江海客身長九尺鬚眉蒼盖
　戯其救已也張無盡孤憤吟云房琯未相日所談皆
<pb:KR4i0012_WYG_065-2b>
　臯䕫一朝陳濤下覆没千萬師中原已紛潰老杜尚
　嗟咨則老杜救琯之章豈亦出於私情乎
鄭䖍受安禄山偽命洎賊平與張通王維並囚宣陽里
　因善畫祈於崔圓遂得免死老杜所謂今如罝中兎
　子雲識字終投閣是也及䖍貶台州有詩云可念此
　公懐直道也霑新國用輕刑如䖍者可謂之懐直道
　乎當是愛私之言爾八哀詩亦云反覆歸聖朝㸃染
　無滌蕩老䝉台州掾泛泛浙江漿盖傷之也
<pb:KR4i0012_WYG_065-3a>
忘年交謂雖年齒尊幼不侔而道義可為友也如張鑑
　之於陸贄崔廓之於李謙是已魯直云逐貧不去與
　忘年便以忘年作朋友用盖有來處也老杜過孟倉
　曹詩云清談見滋味爾輩可忘年則山谷所用豈茍
　云乎哉
李白作蜀道難以罪嚴武其末云所守或匪親化為狼
　與豺朝避猛虎夕避長蛇磨牙吮血殺人如麻錦城
　雖云樂不如早還家則武待白之禮未必優也武與
<pb:KR4i0012_WYG_065-3b>
　杜甫情好甚厚一朝以飲酒過度而武㡬殺之則不
　如早還家之說乃白先見之明爾陸暢謁韋臯於蜀
　郡暢感韋之遇已遂反其詞作蜀道易云蜀道易易
　於履平地
郎基在潁川不置朩枕裴潜在兖州不眠胡狀居官清
　操要當如是白樂天在杭州取天竺片石受代携歸
　故其詩曰三年為刺史飲氷復食檗唯向天竺山取
　得両片石此抵有千金無乃傷清白暨守吳門復取
<pb:KR4i0012_WYG_065-4a>
　洞庭雙石一以支琴一以貯酒故雙石詩有萬古遺
　水濵一朝入吾手之句洎罷府支琴石遂歸履道舊
　居故作詩云天上定應勝地上支機未必及支琴於
　乎泉石膏肓人士之逸韻若樂天者豈潘子義所謂
　風流罪過也耶
君子為小人誣衊則其詩怨故寓之於物以舒其憤如
　朱晝古鏡詩所謂我有古時鏡初自懐陵得蛟龍猶
　泥蟠魑魅幸月蝕是也小人既敗君子得志之秋則
<pb:KR4i0012_WYG_065-4b>
　其詩昌故寓之於物以快其志如劉禹錫磨鏡篇所
　謂萍開緑池滿暈盡金波溢山神妖氣沮野魅真形
　出是也黄子虚作妬佳月篇云狂雲妬佳月怒飛千
　里黒佳月了不嗔曽何汚㓗白支頥少待之寒光静
　無迹燦燦黄金盤獨照一天碧殆亦二子之意(俱同/上)
康節三皇吟許大乾坤自我宣乾坤之外復何言初分
　大道非常道終有先天永後天作法極微難着迹收
　功最久不知年若教世上論功業料得更無人在前
<pb:KR4i0012_WYG_065-5a>
五帝吟進退肯將天下讓着何言語狀雍容(一作/從容)衣裳
　垂處威儀盛玉帛脩時意思㳟物物盡能循至理人
　人自願立殊功當時何故得如此只被升明類日中
三王吟一片中原萬里餘殆非孱徳所能居(能一/作宜)夏商
　正朔猶能布湯武干戈未便驅澤火有名方受革水
　天無意不成需請觀仁義為心者肯作人間淺丈夫
　(意一作應請/觀一作詳知)
五伯吟刻意尊名名愈虧人人奔命不勝疲生靈劍㦸
<pb:KR4i0012_WYG_065-5b>
　圍中活(圍一/作林)公道貨財心裏歸雖則餼羊能愛禮奈
　何鳴鳳未來儀東周五百餘年内歎息唯聞一仲尼
七國吟當其末路尚縱横仁義之言固不聽肯為破齊
　存即墨能勝坑趙盡長平清晨見鬼未為怪白日殺
　人奚足驚加以蘇張掉三寸扼喉其勢不俱生
嬴秦吟轟轟七國正争籌利害相摩未便休比至一雄
　心底定其如四海血横流三千賔客方成夢百二山
　河又變秋謾說罷侯能置守趙髙元不是封侯
<pb:KR4i0012_WYG_065-6a>
西漢吟秦破山河舊戰場豈期民復見耕桑九千來里
　開封域四百餘年號帝王剥喪既而遭莽卓經營殊
　不念髙光當時文物如斯盛城復何由更有隍
三國吟桓桓鼎峙震雷音絶唱髙踪没處尋蕭鼓一方
　情味暢弓刀萬里力難任論兵狠石寧無意飲馬黄
　河徒有心雖曰天時亦人事誰知慮外失良金
西晉吟承平未必便無憂安若忘危非善謀題品人才
　憑雅謂雌黄時事用風流有刀難割公閭腹無朩可
<pb:KR4i0012_WYG_065-6b>
　梟元海頭禍在夕陽亭一句上東門笑浪悠悠
十六國吟溥天之下號寰區大禹曽經治水餘衣到敝
　時多蟣蝨𤓰當爛處足虫蛆龍章本不資狂㓂象魏
　何嘗薦亂胡尼父有言堪味處當時欠一管夷吾
南北朝吟云方其天下分南北聘使何嘗絶徃還偏覇
　尚存前典憲小康猶見舊衣冠(一作/迍邅)洛陽雅望稱崔
　浩江表竒才服謝安二百四年能並轡謾將形勢互
　為言
<pb:KR4i0012_WYG_065-7a>
有隋吟始謀當日已非臧又更相承或自戕螻蟻人民
　貪土地泥沙金帛悅姬姜征遼意思糜荒服泛汴情
　懐厭未央三十六年都掃地不然天下未歸唐
有唐吟天生神武奠中央不爾羣凶未易攘正觀若無
　風凛凛開元安有氣揚揚凭髙始見山河壯入夏方
　知日月長三百年間能渾一事難成徃道彌光
五代吟自從唐季墜皇綱天下生靈被擾攘社稷安危
　憑卒伍朝廷輕重繫藩方深冬寒朩固不脫未旦小
<pb:KR4i0012_WYG_065-7b>
　星猶有光五十三年更八姓始知掃蕩待真王
我宋吟二首紛紛五代亂離間一旦雲開復見天草朩
　百年新雨露車書萬里舊山川尋常巷陌猶簮紱取
　次園林盡管絃(盡一/作亦)人老太平春未老鶯花無害日
　髙眠又吾曹養拙頼明時為幸居多寕不知天下英
　才中遁迹人間好景處開眉生來只慣見豐稔老去
　未嘗經亂離(一作聞/鼔鼙)五事歴將前代舉帝堯而下更
　無之(按卲氏聞見録康節先公謂本朝五事自唐虞/而下所未有者一革命之日市不易肆二克服)
<pb:KR4i0012_WYG_065-8a>
　(天下在即位後三未嘗殺一無罪四百年方四葉五/百年無心腹患伯温竊疑未甞經亂離為太甚先公)
　(曰吾老且死汝/輩行自知之)
張南軒采菊亭詩引曰陶靖節人品甚髙晋宋諸人所
　未易及讀其詩可見胸次灑落八牕玲瓏豈野馬遊
　塵所能棲集前建安丞張君精力未衰即掛冠家於
　瀏陽有年矣葺小園為亭面南山來求予名予名之
　曰采菊亭取靖節所謂采菊東籬下悠然見南山嗚
　呼靖節興寄深逺特可為識者道耳詩曰陶公千載
<pb:KR4i0012_WYG_065-8b>
　人髙標跨餘子豈無濟時念斂䕃獨知止歸來卧衡
　門無愠復何喜九日天氣佳東籬擷芳蕋舉頭見南
　山佳處政在此地偏心則逺意得道豈否張侯謝銀
　艾築室娛燕几小亭才尋丈景物自新美頗聞方瞳
　清亦復强歩履不妨數登臨倚杖㸔雲起髙詠悠然
　篇飛鴻送千里(文集/)
復齋漫録云東坡作諫論以魏鄭公以蘇張之辯而為
　諫諍之術且云鄭公之初實學縱横之術其所以與
<pb:KR4i0012_WYG_065-9a>
　蘇張異者心正爾或以東坡之論為不然余讀鄭公
　出闗詩云中原還逐鹿投筆事戎軒縱横計不就慷
　慨志猶存䇿杖謁天子驅馬出闗門請纓覊南越憑
　軾下東藩欝紆陟髙岫出没望平原古朩鳴寒鳥空
　山啼夜猿既傷千里目還驚九折魂豈不憚艱險深
　懐國士恩季布無二諾侯嬴重一言人生感意氣功
　名誰復論東坡實不見此詩盖識見之明有以探其
　然耳乃知讀書未博未可以輕議前輩也苕溪漁隠
<pb:KR4i0012_WYG_065-9b>
　曰余觀諫論殆是老蘇作格力辭㫖可以見矣非東
　坡所作也
　
　
　
　
　
　詩話總龜後集巻十七

<pb:KR4i0012_WYG_066-1a>
欽定四庫全書
　詩話總龜後集巻十八　　宋　阮　閲　撰
　　辯疑門
王絲字敦素越之蕭山人景祐初為縣令會嵗歉絲每
　家支錢一千以濟之期以明年夏輸絹一匹邑人大
　受其恵稱為徳政繇此當路薦之盖是時一縑售價
　不逾其數爾仕止郎曹典州而已范文正公為作墓
　誌具載其事至荆公當國傚其法施之天下號為和
<pb:KR4i0012_WYG_066-1b>
　買久之本錢既不復俵且有折帛之害世悞傳始於
　王儀仲素儀仲文正公之子早即貴達未嘗為邑官
　至八座没謚懿敏國史本傳可考其子鞏字定國與
　東坡先生游李定字仲求洪州人晏元獻公之甥文
　亦竒欲預賽神會而蘇子羙以其任子距之致興大
　獄梅聖俞謂一客不得食覆鼎傷衆賔者也其嗣即
　商老彭以詩名列江西𣲖中又李定字資深元豐御
　史中丞其孫方叔正民兄弟皆顯名一時揚州人又
<pb:KR4i0012_WYG_066-2a>
　李定嘉祐治平以來以風采聞嘗廵歴天下諸路計
　度轉運使官制未行老於正卿乃敦老如岡之祖盖
　濟南人也同姓名者凡三人世亦多指而為一不可
　不辯(李豸陽翟人東坡先生門下士亦字方叔/両方叔俱以文鳴詩章又多互傳于世)
陳子昻感遇詩云樂羊為魏將食子狥軍功骨肉且相
　薄他人安得忠又曰吾聞中山相乃屬放麑翁孤獸
　猶不忍况以奉君終一則忍於其子一則不忍於麑
　故魯直懐荆公詩有啜羮不如放麑樂羊終媿巴西
<pb:KR4i0012_WYG_066-2b>
　陳無已啓亦用此事所謂中山之相仁於放麑亂世
　之雄疑於食子是也然屬麑於秦西巴者孟孫也非
　中山相也子昻徒見樂羊中山事遂誤作孟孫用無
　已亦遂襲之魯直以西巴為巴西亦悞矣(丹陽集/)
李白古風云燕昭延郭隗遂築黄金䑓劇辛方趙至鄒
　衍復齊來予考史記不載黄金䑓之名止云昭王為
　郭隗改築宫而師事之孔文舉與曹公書曰昭王築
　䑓以尊郭隗亦不著黄金之名上谷郡圖經乃云黄
<pb:KR4i0012_WYG_066-3a>
　金䑓在易水東南十八里燕昭王置千金於䑓上以
　延天下士遂因以為名皇甫松有登黄金䑓詩云燕
　相謀在茲積金黄巍巍上者欲何顔使我千載悲其
　迹尚可得而考也
東坡詩云玉奴絃索花奴手玉奴謂楊妃花奴謂汝陽
　王璡也及觀和楊公濟梅花詩乃言玉奴終不負東
　昏何耶按南史東昏妃潘玉兒當是筆悞爾
韓退之詩曰離騷二十五王逸序天問亦曰屈原凡二
<pb:KR4i0012_WYG_066-3b>
　十五篇今楚詞所載二十三篇而已豈非并九辨大
　招而為二十五乎九辨者宋玉所作非屈原也今楚
　詞之目雖以是篇併注屈原宋玉然九辨之序止稱
　屈原弟子宋玉所作大招雖疑原文而或者謂景差
　作若以宋玉痛屈原而作九辨則招魂亦當在屈原
　所著之數當為二十六矣不知退之王逸之言何所
　據耶
杜子美栢中允除官制詩舊註以為栢耆又以為正節
<pb:KR4i0012_WYG_066-4a>
　按杜詩云紛然喪亂際見此忠義門蜀中㓂亦甚栢
　氏功彌存三止錦江沸獨清玉壘昏當是有功於蜀
　者方是時叚子璋反於上元徐知道反於寳應而正
　節為卭州刺史數有功則是正節無疑矣杜集又有
　栢學士茅屋栢大兄弟山居詩議者皆以謂正節之
　居然詩中殊不及功名之事但皆稱其為學讀書爾
　茅屋云古人已用三冬足年少今開萬巻餘山居云
　山居精典籍文雅渉風騷疑是卭州立功之前(丹陽/集)
<pb:KR4i0012_WYG_066-4b>
黄魯直詩云世有捧心學取笑如東施梅聖俞云曲眉
　不想西家様餒腹還須二子清太平寰宇記載西施
　事云施其姓也是時有東施家西施家故李太白效
　古云自古有秀色西施與東鄰而東坡代人留别詩
　乃云絳蠟燒殘玉斚飛離歌唱徹萬行啼他年一舸
　鴟夷子應記儂家舊姓西似與寰宇記所言不同豈
　為韻所牽耶(同上/)
張無盡嘗和山字云安得將相似仲山人疑之以近人
<pb:KR4i0012_WYG_066-5a>
　所常用皆山甫也觀後漢志陽樊攅茅田服&KR1050;注云
　楚仲山所居又楊脩答臨淄侯牋云仲山周旦之儔
　只稱仲山何疑之有(黄常明/)
坡記王陵過賈逵廟呼曰賈梁道我大魏之忠臣也及
　司馬景王病夢逵為祟因為詩曰嵇紹似康為有子
　郄超畔鑒似無孫如今更恨賈梁道不殺公閭殺子
　元盖怪梁道忠義之靈不能自已其子元之惡按晉
　紀王賈所擾者乃宣帝名懿字仲達非景帝子元也
<pb:KR4i0012_WYG_066-5b>
　(䂬溪/)
　　正訛門
天闚象緯逼雲卧衣裳冷世傳古本作天闚今從之莊
　子以管闚天正用此字舊集以作闕又或作闗今不
　取盖先生詩該衆美者不惟近體嚴於屬對至於古
　風句對者亦然觀此詩可見矣近人論詩多以不必
　屬對為髙古何耶故詳論之以俟知者焉(杜詩正異/)
海右此亭古濟南名士多濟南實海右諸郡舊集一作
<pb:KR4i0012_WYG_066-6a>
　海右今從之正文作海内非也
拂天萬乗動觀水百丈湫拂字從一作兼畫馬詩有云
　翠華拂天來向東正文作沸非也
君臣留歡娛樂動殷嶱嵑殷從上聲嶱嵑出文選音渴
　曷集韻山貌舊集作殷湯嶱音字皆悞盖縁湯字之
　訛二字從而倒之兼他詩二字悞倒之者非一
豈知秋禾登貧窶有倉卒别本禾字一作未今從之按
　此詩十一月作禾字明矣昌黎謂年登而妻啼飢實
<pb:KR4i0012_WYG_066-6b>
　此意也
隂風西北來惨淡隨回紇紇字從一作鶻唐史徳宗朝
　始改名回鶻正文非也
中興諸將收山東㨗書夜報清晝同夜字從王介甫謂
　㨗書晝夜至也舊作日今不取
花門天驕子飽肉氣勇决諸詩之言花門者皆回紇也
　舊集作北門盖由字畫小誤唐以太原為北門非謂
　回紇明矣卒章申言花門也
<pb:KR4i0012_WYG_066-7a>
渡河不用船千騎常撇捩撇捩疾貌大食刀歌云鬼物
　撇捩辭沆壕字意皆同今從之舊集作撇烈非也
嬋娟碧蘚静蕭摵寒籜聚蘚字從别本舊集作鮮盖字
　畫小缺而釋者因云嬋娟碧鮮皆謂竹也尤謬
長夜苦寒誰獨悲杜陵野老骨欲折此成都詩舊集作
　長安非也其夜字之訛故悞作安耳况卒章之意明
　甚
南京亂初定所向邑枯槁邑字從别本他詩亦云朝野
<pb:KR4i0012_WYG_066-7b>
　色枯槁正文作邑今不取
樹枝有鳥亂棲時瞑色無人獨歸客棲字從一作正文
　作鳴今不取言亂棲則鳴可知矣
髙皇亦明王魂魄猶正直皇字舊集諸本皆作堂近見
　别本作皇今從之乃與上下數聨詩意相貫也詢之
　閬人其漢髙祠廟今尚存焉
别離重相逢偶然豈足期足字舊集作定盖由字畫小
　訛况上句已云泄雲無定姿
<pb:KR4i0012_WYG_066-8a>
悲䑓蕭颯石巃嵸哀壑杈枒浪呼洶浪字作别本考兩
　句屬對之工當用一實字又别本下句作二鶯猛胸
　絛徐墜字亦未通
主守問家臣分朋見溪畔耘者必分朋曹而進故東坡
　逺景樓記謂耘者畢出數百人為曹者是也舊作明
　乃字小訛耳
風吹巨焰作河漢騰烟柱諸本下句作何掉騰烟柱蜀
　本何作河近見别本今從之盖於詞意通也
<pb:KR4i0012_WYG_066-8b>
合昏排鐡騎清曉散錦幪幪字從又有他詩有云駑駘
　怯錦幪乃覆馬之物正文作&KR1042;非也
大火運金氣荆揚不知秋火字從一作謂大火西流七
　月詩也正文作暑今不取
終然契真如得匪金仙術二句並從一作正文作終契
　如徃還得匪合仙術今不取
㡬度寄書白塩北故人贈我青絲裘絲字從一作縑别
　本正文止作絲字此詩寄裴施州者或謂裴冕非也
<pb:KR4i0012_WYG_066-9a>
　按唐史冕以寳應元年貶施州刺史不數月移澧州
　距此已六年矣
配極𤣥都閟憑髙禁籞長籞字舊集諸本皆作禦按西
　溪宣帝紀云池籞者其字從竹今從之
尸鄉餘土室誰話呪雞翁誰話從呪雞事見列仙傳正
　文作雞說乃字之訛也咒字一作喌音州又音祝
茂樹行相引連山望忽開茂字連山字皆從一作時歸
　鳯翔行在正文連山作蓮峰非也霧樹亦然
<pb:KR4i0012_WYG_066-9b>
掖垣竹埤梧十尋洞門對霤常隂隂霤字從别本文選
　云二堂對霤此春深詩也而諸本作雪悞矣
江上小堂巢翡翠苑邉髙塜卧麒麟苑字從一作正文
　作花盖字畫小訛而說者云一詩連用三花字不害
　為工誤矣
雲斷岳蓮臨大路天晴宫栁暗長春大路陜華間地名
　也晉書檀道濟從劉裕伐姚泓至潼關姚鸞屯大路
　以絶道濟粮道而蜀本正作大道誤矣
<pb:KR4i0012_WYG_066-10a>
馬驕朱汗落胡舞白題斜朱汗已見他詩舊作珠乃衍
　文也白題從一作西漢云斬胡白題將字義與雕題
　同正文作蹄非也
力疾坐清曉來詩悲早春詩字從别本考詩題與上下
　句意當從之舊作時非也
峽雲籠樹小湖日蕩船明蕩字從一作非久游江湖者
　不知此字之工正文作落盖字訛也
合觀却笑千年事驅石何時到海東題云觀造竹橋即
<pb:KR4i0012_WYG_066-10b>
　日成句中合觀字謂聚觀橋成之速而笑驅石之誕
　舊集諸本皆訛作歡非也
　
　
　
　
　
　詩話總龜後集巻十八

<pb:KR4i0012_WYG_067-1a>
欽定四庫全書
　詩話總龜後集巻十九　　宋　阮　閱　撰
　　隠逸門
世人謂淵明皆以其専用肥遯初無康濟之念能知其
　心者寡也嘗求其集若云歳月擲人去有志不獲騁
　又有云猛志逸四海騫翮思逺翥任苒歳月頽此心
　稍已去其自樂田畆乃巻懐不得已耳士之出處未
　易為世俗言也(陽秋/)
<pb:KR4i0012_WYG_067-1b>
瓢之為器貧者所用故顔子以一瓢飲而揚子比之山
　雌文康公築室泛山溪上闔門千指朝虀暮塩未嘗
　敢以貧為病嘗因溪結亭號曰瓢飲盖欲少見慕賢
　好古安貧樂道之意予嘗有詩云我不學許由隠烟
　霧得瓢不飲惟掛樹又不學徳義居虎邱帶瓢入市
　多騎牛分無玉甌嚢古錦病渴文園只瓢飲下瞰金
　溪新結亭未須引吸如長鯨但願金溪化為酒歳歳
　持瓢醉花栁
<pb:KR4i0012_WYG_067-2a>
杜尋苑十隠居云侍立小童清義山憶正一云烟爐銷
　盡寒燈晦童子開門雪滿松子厚云日午獨眠無餘
　聲山童隔竹敲茶臼秀老云夜深童子喚不起猛虎
　一聲山月髙閒棄山間累年頗得此數詩氣味
陳搏負經綸才歴五季亂離游行四方志不遂入武當
　山後隠居華山自晉漢以後毎聞一朝革命嚬顣數
　日人有問者瞪目不答一日方乗驢游華隂市聞太
　祖登極驚喜大笑問其故又笑曰天下自此定矣太
<pb:KR4i0012_WYG_067-2b>
　祖方潜龍時摶嘗見天日之表知太平之有自矣遯
　迹之初有詩云十年蹤跡走紅塵回首青山入夢頻
　紫閣縱榮争及睡朱門雖貴不如貧愁聞劍㦸扶危
　主悶見笙歌聒醉人携取舊書歸舊隠野花啼鳥一
　般春豈淺人也哉(邵伯温易學辨惑/)
陳摶周世宗嘗召見太平興國初再召赴闕太宗賜詩
　云曽向前朝出白雲後來消息杳無聞如今若肯隨
　徴召總把三峰乞與君先生服華陽巾草屨垂絛以
<pb:KR4i0012_WYG_067-3a>
　賔禮見賜坐(澠水燕談/)
康節除祕書省校書郎潁州團練推官辭不許既受命
　即引疾不起且以詩答鄉人曰平生不作皺眉事天
　下應無切齒人斷送落花安用雨裝添舊物豈須春
　幸逢堯舜為真主且放巢由作外臣六十病夫宜揣
　分監司無用苦開陳(言行録/)
後復再召摶辭曰九重仙詔休教丹鳯㗸來一片野心
　已被白雲留住(辯惑/)
<pb:KR4i0012_WYG_067-3b>
种放别業在終南山後生從之學者甚衆性頗嗜酒躬
　耕種秫以自釀所居有林泉之勝殊為幽絶真宗聞
　之遣中使携畫工圖之開龍圖閣召輔臣觀焉上欲
　賞之其後復聞魏野居有幽致帝亦遣人圖之故野
　有詩云幽居帝畫㸔(澠水燕談/)
張横渠八翁吟詩十首歩虚聲裏八竒翁八竒須信古
　英雄賔朋未散山翁醉聽歌同入醉鄉中傅巖巖下
　築岩翁幽通心與帝心通憂勤未感思賢夢為霖何
<pb:KR4i0012_WYG_067-4a>
　日見成功磻溪溪畔釣魚翁濯纓溪水聽溪松龜猷
　未告非熊兆漁簑堪笑老龍鍾老原原上卜年翁感
　天功業動天聰流言未信成王悟悟成全得起禾風
　龜山山下感麟翁麟翁知己㡬時逢自從顔孟希蹤
　後㡬人今日更希蹤青牛西去伯陽翁當年夫子歎
　猶龍立言為恐真風喪豈知言立喪真風寓言豪誕
　漆園翁誇談名理浩無窮早知懸解人間世争知懸
　解不言中一身無碍竺乾翁遍員身(關/)戒身同船師
<pb:KR4i0012_WYG_067-4b>
　從我乗桴去頑空中與指真空褒中斜谷卧龍翁量
　如江海氣如虹不應三顧逢先主至今千載慕冥鴻
　籃輿多病八吟翁雲僧溪叟恣逰從清時無事青山
　醉青山仍醉最青峰
處士魏野字仲先陜州人居於東郊架草堂有水竹之
　勝好彈琴作詩清苦多聞於時前後郡中皆所禮遇
　上祀汾隂召之辭疾不至野以詩贄公曰從前輔相
　皆頻出獨在中書十五秋泰岳汾隂俱禮畢這回好
<pb:KR4i0012_WYG_067-5a>
　伴赤松遊公覽之喜形於色以酒茗藥物為答素編
　先公遺札有公自寫此詩數本(王文正公遺事/)
旦得詩感悟以疾屢辭政柄遂拜太尉玉清昭應宫使
　又曰魏野謂冦凖曰自古功名盖世少有全者因與
　詩曰好去上天辭將相歸來平地作神仙及貶始悔
　不用野之言云(仁宗政要/)
復齋漫録云晉皇甫謚髙士傳載四皓見秦政虐乃避
　入藍田山作歌曰漠漠髙山深谷逶迤煌煌紫芝可
<pb:KR4i0012_WYG_067-5b>
　以療飢唐虞世逺吾將安歸駟馬髙盖其憂甚大富
　貴之畏人不如貧賤之肆志
林逋字君復居杭州西湖之孤山真宗聞其名賜號和
　靖處士詔長吏歳時勞問逋工於畫善為詩如梅花
　詩云踈影横斜水清淺暗香浮動月黄昏評詩者謂
　前世咏梅者多矣未有此句也及其臨終為句云茂
　陵他日求遺藁猶喜初無封禪書尤為人稱誦自逋
　之卒湖山寂寥未有繼者(歸田録/)
<pb:KR4i0012_WYG_067-6a>
又青箱雜記云逋景祐初尚無恙范文正公亦過其廬
　贈逋詩曰巢由不願仕堯舜豈遺人又曰風俗因君
　厚文章到老醇其激賞如此(言行録/)
武夷之溪東流凡九曲而第五曲為最深盖其山自北
　而南者至此而盡聳全石為一峰㧞地千尺上下平
　處微戴土生林朩極蒼翠可玩而四隤稍下則反削
　而入如方屋㡌者舊經所謂大隠屏也直屏下兩麓
　相抱之中西南向為屋三間者仁智堂也堂左右兩
<pb:KR4i0012_WYG_067-6b>
　室左曰隠求以待棲息朱氏隠求室詩曰晨牕林影
　開夜枕山泉響隠去復何求無言道心長邱氏詩曰
　抱膝小牕深讀書空谷響一笑有會心紛紛自消長
　項氏詩曰種桑不療寒蒔粟長苦飢飢寒雖自有但
　使願無違袁氏詩曰本是山中人歸作山中友豈同
　荷蓧老永結躬耕耦浮雲一出岫膚寸彌九有此志
　未可量見之千載後劉平父詩曰寧懐棲遯情閒袖
　經綸手風雲倘未期猿鶴且為友萬氏詩曰平生區
<pb:KR4i0012_WYG_067-7a>
　中縁中歳從黄綺出處本無心誰云今隠几黄子厚
　詩曰隠側混樵牧堅髙存聖功懐哉得所尚一瓢從
　屢空
韓氏次櫂歌韻宛宛溪流叠九灣山猿時下鳥關關釣
　磯茶竈山中樂大隠屏邉日月閑
淮南小山作招隠極道山中窮苦之狀以風切遁世之
　士使無遐心其㫖深矣其後左太冲陸士衡相繼有
　作雖極清麗顧乃自為隠遁之辭遂與本題不合故
<pb:KR4i0012_WYG_067-7b>
　王康琚作詩以反之雖正左陸之悞而所述乃老氏
　之言又非小山本意也十月十六日夜坐許生挾琴
　過予書堂夜久月明風露凄冷生揮絃度曲聲甚悲
　壯既乃更為招隠之操而曰榖城老人嘗欲為予依
　永作辭而未就也予感其言因為推本小山遺意戯
　作一闋以反之口授許生冩呈榖城老者諸名勝請
　共賦之以備異時山中故事云
南山之幽桂樹之稠枝相樛髙拂千厓素秋下臨深谷
<pb:KR4i0012_WYG_067-8a>
　之寒流王孫何處扳援久淹留　聞說山中虎豹書
　嘷聞說山中熊羆夜咆叢薄深林鹿呦呦獮猴與君
　居山鬼伴君遊君獨胡為自聊(音/留)歳云暮矣將焉求
　思君不見我心徒離憂南山之中桂樹秋風雲㝠濛
　下有寒栖老翁朩食澗飲迷春冬此間此樂優遊𦕈
　何窮　我愛陽林春葩晝紅我愛隂崖寒泉夜淙竹
　栢含烟泊青葱徐行發啇歌安坐撫孤桐不問簞瓢
　屢空但把明月甘長終人閒雖樂此心誰與同　南
<pb:KR4i0012_WYG_067-8b>
　山之阿桂樹婆娑雲嵯峨下䕃連蜷舊柯秋思渺渺
　秋風多王孫不見扳援時寤歌　我思岑寂空山良
　宵月華詰曲前溪春流迅波秀朩盤紆雜青莎猿猴
　慕熊羆麋鹿友麚荒忽淹留奈何思君使我長咨嗟
　人間歳月驚心易蹉跎　長幽居中林散髪披襟山
　&KR0991;崟慰此栖遲素心渌渏一曲傳清音超然忘世誰
　能共浮沉　或逺汲寒溪烟雨晝隂獨宿空齋哀猿
　夜吟竹栢揺風更蕭森春蘭得芳紉秋菊伴孤斟此
<pb:KR4i0012_WYG_067-9a>
　意寧論古今勸君與我同&KR0300;簮倘徉歸去歌谷雲深
　(右反招隠/)
　　恬退門
蔡寬夫詩話云乖崖少喜任俠學擊劍尤樂聞神仙事
　為舉子時嘗從陳希夷欲分華山一半希夷以紙筆
　蜀牋贈之公笑曰吾知先生之㫖矣殆欲驅我入閙
　處乎然性極清介居無妾媵不事服玩朝衣之外燕
　處惟紗㡌皂絛一黄土布裘而已至今人傳其畫像
<pb:KR4i0012_WYG_067-9b>
　皆作此餙始及第時嘗以詩寄傳霖逸人云前年失
　脚下魚磯苦戀明時不忍歸為報巢由莫相笑此心
　非是愛輕肥李順之辭乖崖帥蜀有詩寄陳希夷云
　性愚不肯住山林剛要清流擬致君今日星馳劍南
　去回頭慚愧華山雲皆真素志也
復齋漫録云唐人詩有意効承平無功答盛明灰心縁
　忍事霜髩為論兵道直身還泰恩深命轉輕梅塩非
　擬議葵藿是平生白日長垂照青蠅謾發聲嵩陽舊
<pb:KR4i0012_WYG_067-10a>
　田地終擬俟歸耕中書後堂(闕/)軒西壁有題灰心霜
　髩之句者騐其筆迹舊相李公廸之書也李入相時
　邉兵未動意在忍事之語元獻中書即事詩叙其事
　云惨惨髙槐落凄凄餘菊寒粉牆多記墨聊為拂塵
　㸔正為此也苕溪漁隠曰蔡寛夫詩話以灰心縁忍
　事霜鬂為論兵之句是裴晉公作李文定嘗親書於
　中書壁間
蔡寬夫詩話云正獻公以清徳直道聞天下而風姿尤
<pb:KR4i0012_WYG_067-10b>
　竒古年近七十髪髩皤然無一莖黒者居相位未㡬
　以歳旦請老一章得謝退居睢陽歐陽文忠公未顯
　時正獻推薦特厚及文忠為留守日與公酧唱文公
　有答公見贈末章云報國如乖願歸耕寧買田期無
　辱知已肯逐利名遷熈寧初文忠致政歸汝隂時正
　獻捐舘已十有五年矣文忠復用前詩題其祠堂云
　門生今白首墓朩已蒼烟報國如乖願歸耕寧買田
　此言今始踐知不愧黄泉苕溪漁隠曰昭陵諸臣傳
<pb:KR4i0012_WYG_067-11a>
　云慶厯四年拜中書門下平章事每内降與恩澤者
　積數十而面納上前上嘗謂諫官歐陽脩曰外人知
　衍封還内降吾居禁中有求恩者每以衍不可告之
　而止者多於所封還也由是僥倖不說出知兖州明
　年正旦上表曰臣年七十願還上印綬乃以太子少
　師致仕議者謂故相一上章得請以三少致仕皆非
　故事盖宰相賈昌朝疾之蔡寬夫云正獻居相位未
　㡬以歳旦請老不言鎮東魯盖闕文也
<pb:KR4i0012_WYG_067-11b>
迂叟詩話云王太尉旦從車駕過陜魏野貽詩曰昔時
　宰相年年替君在中書十一秋西禮東封俱已了如
　今好伴赤松遊王袖其詩以呈上累表請退上不許
　苕溪漁隠曰余按三朝正史云旦登柄用十八年為
　相僅一紀素嬴多疾又以名位太重憂畏不自安連
　歳拜章求觧上素重其徳望聞其引退甚不樂優詔
　褒答繼以面諭旦一日獨對滋福殿令左右扶掖而
　升復求遜位上覩其痩瘁閔然許之則迂叟詩話以
<pb:KR4i0012_WYG_067-12a>
　為上不許盖悞矣其蔡寛夫詩話云遂得謝此言良
　是
蔡寬夫詩話云萊公自永興被召魏野以詩送之曰好
　去上天辭富貴却來平地作神仙王文正從東封回
　野亦寄以絶句云西祀東封今已了好來相伴赤松
　遊文正袖此詩求退遂得謝萊公晚歳南遷世多言
　不能如文正用野言盖志士仁人以各有志觀萊公
　末年所為豈愧文正也哉山人處士其言不如此或
<pb:KR4i0012_WYG_067-12b>
　用或不用各繫其人要之不溺於富貴以貪得則一
　也野子亦有父風宋景文嘗贈以詩云姓名髙士傳
　父子少微星
　
　
　
　
　詩話總龜後集巻十九

<pb:KR4i0012_WYG_068-1a>
欽定四庫全書
　詩話總龜後集巻二十　　宋　阮　閲　撰
　　警句門
章聖極喜老杜勳業頻看鏡行藏獨倚樓
歐公稱李白襄陽樂落日欲沒峴山西四句常語也至
　於清風明月不用一錢買玉山自倒非人推然後見
　太白之横放所以驚動千古者不在此乎
詩人以一字為工世固知之惟老杜變化開闔出奇無
<pb:KR4i0012_WYG_068-1b>
　窮殆不可以形迹捕詰如江山有巴蜀棟宇自齊梁則
　其逺近數千里上下數百年只在有與自兩字而吐
　吞山川之氣俯仰古今之懐皆見於言外此工妙至
　到人力不可及也(石林詩話/)
七言律難於氣象雄渾句中有力而紆餘不失言外之
　意自老杜錦江春色五更角鼓等句後常恨無復繼
　者(同前/)
詩之聲律至唐始成然亦多原六朝㫖意而造語工夫
<pb:KR4i0012_WYG_068-2a>
　各有微妙何遜入西塞詩薄雲巖際出初月波中上
　至少陵江邊小閣則云薄雲巖際宿孤月浪中飜雖
　因舊而益妍類獺髓補痕也
錢郎並稱郎非錢比也如云窮達戀明主耕桑亦近郊
　鳥道挂疎雨人家殘夕陽牛羊下山小煙火隔林深
　長樂鐘聲花外盡龍池栁色雨中深皆特出意外標
　凖古今固不必論如横雲嶺外千重樹流水聲中一
　兩家亦可謂竒句矣士元豈有如此句乎贈孟少府
<pb:KR4i0012_WYG_068-2b>
　新除江南尉云客路尋常隨竹影人家大抵旁山嵐
　題王秀友半日村别業云長溪南路當羣岫半景東
　隣照數家此何等語余讀其詩盡帙未見有可喜處
　以是知不及起逺甚(同上/)
山隂野雪興難乗佳辰强飲食猶寒皆幹旋其語使就
　音律近集有天上嬌雲未肯同十年江海别嘗輕花
　下壺盧鳥勸提與君盖亦不須傾皆此法也(黄常明/)
賔客集添爐𢷬雞舌洒水净龍鬚駱賔王桃花嘶别路
<pb:KR4i0012_WYG_068-3a>
　竹葉㵼離樽此體甚衆惟栁子厚從中丞過盧少府
　郊居一聨最工云蒔藥閑庭延國老開尊虚室值賢
　人只似稱坐客而有兩意盖甘草國老濁酒賢人故
　也夢得又有藥爐燒姹女酒甕貯賢人近於湯燖右
　軍矣余嘗為郊行詩云江干食息呼扶老朩末扳縁
　訝宛童乃古今注秃鶖一名扶老爾雅女羅謂之宛
　童也又題一士人所居云但遣一枝居巧婦不殊大
　厦賀佳賔盖用爾雅注鷦鷯俗呼巧婦炙轂子雀一
<pb:KR4i0012_WYG_068-3b>
　名佳賔言集人屋如賔客也樂天曾用巧婦對慈姑
　謝元暉善為詩任彦升工於筆又云任筆沈詩劉孝
　綽稱弟儀與成云三筆六詩故牧之云杜詩韓筆愁
　來後似倩麻姑痒處爬近人罕用之臨川云閑詩用
　意歸詩筆静外安生比太山坡云水洗禪心都眼静
　山供詩筆總眉愁(同上/)
唐朝人士以詩名者甚衆徃徃因一篇之善一句之工
　名公先達為之遊談延譽遂至聲聞四馳曲終人不
<pb:KR4i0012_WYG_068-4a>
　見江上數峯青錢起以是得名故國三千里深宫二
　十年張祜以是得名微雲淡河漢踈雨滴梧桐孟浩
　然以是得名兵衛森畫㦸宴寢凝清香韋應物以是
　得名野火燒不盡東風吹又生白居易以是得名敲
　門風動竹疑是故人來李益以是得名鳥宿池邊朩
　僧敲月下門賈島以是得名畫棟朝飛南浦雲珠簾
　暮捲西山雨王勃以是得名華裾織翠青如葱入門
　下馬氣如虹李賀以是得名然觀各人詩集平平處
<pb:KR4i0012_WYG_068-4b>
　甚多豈皆如此句哉古人嘗謂嘗鼎一臠可以盡知
　其味恐未必然爾杜子美云為人性僻耽佳句語不
　驚人死不休則是凡子美胷中流出者無非驚人之
　語矣讀其集者當知此言不妄殆非前數公之可比
　倫也(葛立之/)
李義山位𢎞農尉嘗投詩謁告云却羡卞和雙刖足一
　生無復没堦趨雖為樂春罪人然用事出人意表尤
　有餘味英俊陸沉强顔低意趨跖諾虎扼腕不平之
<pb:KR4i0012_WYG_068-5a>
　氣有甚於傷足者非粗知直心不甘心於病畦下者
　不能賞此語之工也(陽秋/)
郛子稍學作小詩嘗賦梅花云玉屑裝龍腦雲衣覆麝
　臍何堪夜來雪香色兩凄迷留友人詩云良友間何
　闊春事&KR1096;如許勞君下鷗沙一葉繁春渚昨夢墮前
　世再見欣欲舞聊呼花底盃酒面㸃紅雨狂飲岸綸
　中良談揮玉麈驪駒未可歌妙句君須吐觀此數語
　似粗知詩家畦逕學之不已必佳但恐其中墮耳(同/上)
<pb:KR4i0012_WYG_068-5b>
陸士衡文賦云立片言以居要乃一篇之警䇿此要論
　也文章無警䇿則不足以傳世盖不能竦動世人如
　老杜及唐人諸詩無不如此但晉宋間人専致力於
　此故失於綺靡而無髙古氣味老杜句云句不驚人
　死不休所謂驚人句即警䇿也(吕氏童䝉訓/)
　　句法門
前人文章各自一種句法如老杜今君起柂春江流予
　亦江邉具小舟同心不減骨肉親每語見許文章伯如
<pb:KR4i0012_WYG_068-6a>
　此之類老杜句法也東坡秋水今㡬竿之類此東坡
　句法魯直之夏扇日在揺行樂亦云聊此魯直句法
　也學者若能遍考前作自然度越流輩(同上/)
淵明退之詩句法分明卓然異衆惟魯直為能深識之
　學者若能識此等語自然過人阮嗣宗詩亦然
徐師川云作詩回頭一句最為難道如山谷詩所謂忽
　思鍾陵江十里之類是也他人豈如此尤見句法安
　壯山谷平日詩多用此格
<pb:KR4i0012_WYG_068-6b>
徐師川云為詩文常患意不屬或只得一句語意便盡
　欲足成一章又惡其不相稱師川云但能知意不屬
　則學可進矣几注章作詩文或得一兩句而止若未
　有次句即不若且休養銳以待新意若盡力湏要相
　屬譬如力不敵而苦戰一敗之後意氣沮矣
王荆公好集句嘗於東坡處見古硯東坡令荆公集句
　荆公云巧匠斵山骨只得一句遂逡廵而去山谷嘗
　有句云琪璘卧葬功名骨終身不得好對(同上/)
<pb:KR4i0012_WYG_068-7a>
莊子文多竒變技經肯綮之未嘗乃未嘗技經肯綮也
　詩句時有此法如昌黎一蛇兩頭見未曽拘管計日
　月欲進又不可君不强起時難更東坡云追兹霜雪未
　兹謀待君必聊亦記吾曾餘人罕敢用(黄常明/)
　　苦吟門
山澤之儒多癯詩人尤甚子美有思君令人痩樂天云
　形容痩薄詩情苦豈是人間有相人又云貌將松共
　痩心與竹俱空李商隠瘦盡東陽姓沈人掉頭撚髭
<pb:KR4i0012_WYG_068-7b>
　之苦豈有張頥豐頰者哉沈昭畧嘗戯王約以肥而
　癡答以痩而狂昭畧喜曰痩已勝肥狂已勝痴(同上/)
賈島詩如鳥從井口出人從岳陽來貫休此夜一輪滿
　清光何處無皆經年方得句以見其詞&KR0008;思苦若非
　好事者誇辭亦繆用其心也(同上/)
後山詩話云荆公詩力去陳言誇末俗可憐無補費精
　神而公平生文體數變暮年詩益工用意益苦故言
　不可不謹也
<pb:KR4i0012_WYG_068-8a>
蔡寬夫詩話云司空圖善論前人詩如謂元白為力勍
　氣僝乃都會之豪估郊島非附於寒澁無所置才皆
　切中其病及自評其作乃以南樓山最秀北路邑偏
　清為假令作者復生亦當以着題見許此殆不可曉
　當局者迷固人情之通患如樂天所謂屬石破山先
　觀鑱迹發矢中的兼聽弦聲使不見其詩而聞此語
　當以為如何哉
冷齋夜話云賈島詩有影畧句韓退之喜之其渡桑乾
<pb:KR4i0012_WYG_068-8b>
　詩曰客舍并州已十霜歸心日夜憶咸陽而今更渡
　桑乾水却望并州是故鄉又赴長江道中詩曰䇿杖
　離山驛逢人問梓州長江那可到行客替生愁
隠居詩話云孟郊詩蹇澁窮僻琢削不暇苦吟而成觀
　其句法格力可見矣其自謂夜吟曉不休苦吟鬼神
　愁如何不自閒心與身為仇而退之薦其詩云榮華
　肖天秀㨗疾愈响報何也
蘇子由云唐人工於為詩而陋於聞道孟郊嘗有詩云
<pb:KR4i0012_WYG_068-9a>
　食虀腸亦苦强歌聲無歡出門即有碍誰謂天地寬
　郊耿介之士雖天地之大無以容其身起居飲食有
　戚戚之憂是以卒窮以死而李翺稱之以為郊詩髙
　處在古無上平處猶下顧沈謝至韓退之亦談不容
　口甚矣唐人之不聞道也孔子稱顔子在陋巷人不
　堪其憂回也不改其樂回雖窮困早死而非其處身
　之非可以言命與郊異矣
　
<pb:KR4i0012_WYG_068-9b>
　
　
　
　
　
　
　
　詩話總龜後集巻二十

<pb:KR4i0012_WYG_069-1a>
欽定四庫全書
　詩話總龜後集巻二十一　宋　阮　閲　撰
　　留題門
澧陽道旁有甘泉寺因莱公丁謂曽留行記從而題詠
　者甚衆碑牌滿屋孫諷有平仲酌泉曽頓轡謂之禮
　佛遂南行髙䑓下瞰炎荒路轉使髙僧薄寵榮人皆
　傳道余獨恨其語無别自古以直道見黜者多矣豈
　皆貪寵榮者哉又有人云此泉不洗千年恨留與行
<pb:KR4i0012_WYG_069-1b>
　人戒覆車害理尤甚萊公之事亦例為覆車乎因過
　之偶為數韻其間有云已憑静止鑑忠精更遣清冷
　洗讒啄盖指二公也(䂬溪/)
黄州麻城縣界有萬松亭連日行清隂中其館亭亦可
　愛適當關山路徃來留題無數東坡傷來者不嗣其
　意嘗有詩云十年栽種百年規好徳助人無我儀又
　云為問㡬株能合抱殷勤記取角弓詩中壊嘗徹碑
　有士題云舊韻無儀字蒼髯有恨聲不可録(䂬溪/)
<pb:KR4i0012_WYG_069-2a>
張祜喜遊山而多苦吟凡所歴僧寺徃徃題詠如題僧
　壁云客地多逢酒僧房却厭花題萬道人禪房云殘
　陽過逺水落葉滿踈鐘題金山寺云僧歸夜船月龍
　出曉堂雲樹影中流見鐘聲兩岸聞題孤山寺云不
　雨山長潤無雲水自隂斷橋荒蘚澁空院落花深如
　杭之靈隠天竺蘇之靈巖楞伽常之恵山善權潤之
　甘露招隠皆有佳作李渉在岳陽嘗贈其詩曰岳陽
　西湖南上寺水閣松房遍文字新釘張生一首詩自
<pb:KR4i0012_WYG_069-2b>
　餘吟着皆無味信知僧房佛寺類其詩標榜者多矣
　(葛常之/)
温公治第洛中闢門曰獨樂其心憂樂未始不在天下
　也其自作記有云世有人肯同此樂必再拜以獻矣
　東坡賦詩云兒童誦君實走卒知司馬盖名其得人
　心也又云撫掌笑先生年來學瘖瘂疑未盡命名之
　意(同上/)
沈約命王筠作郊居十詠書於壁不加篇題約云此詩
<pb:KR4i0012_WYG_069-3a>
　指物程形無假題署老杜贈李潮八分歌云吾甥李
　潮下筆親開元以來數八分潮也奄有二子成三人
　潮乎潮乎奈爾何又韓退之招楊之罘詩我令之
　罘歸失得栢與馬之罘别我去計出栢馬下我自之
　罘歸入門思而悲之罘别我去能不思我為作詩招
　之罘晨夕抱飢渴嘗戯謂此二詩直不湏題署也(黄/常)
　(明/)
子美詩誅茅初一畆廣地方連延敢謀土朩麗自覺面
<pb:KR4i0012_WYG_069-3b>
　勢堅經營上元初斷手寶應年又題衡山縣學堂云
　旄頭彗紫微無復爼豆事於乎已十年儒服敝於地
　衡山雖小邑首唱恢大義講堂非曩造大屋加塗塈
　下可容百人墻隅亦深䆳林朩在庭戸宻幹叠青翠
　有井朱夏時轆轤凍堦戺采詩倦䟦渉載筆尚可記
　豈不是草堂縣學記
李翺皇甫湜集中皆無詩世傳翺有縣君好塼渠一詩
　并傳燈録載答藥山一揭湜秪有浯溪留題一篇而
<pb:KR4i0012_WYG_069-4a>
　已
許彦周詩話云牧之題桃花夫人廟詩細腰宫裡露桃
　新脉脉無言㡬度春至竟息亡縁底事可憐金谷墜
　樓人僕嘗謂此詩為二十八字史論
苕溪漁隠曰牧之於題詠好異於人如赤壁云東風不
　與周郎便銅雀春深鎻二喬題商山四皓廟云南軍
　不袒左邉袖四老安劉是滅劉皆反説其事至題烏
　江亭則好異而畔於理詩云勝敗兵家事不期包羞
<pb:KR4i0012_WYG_069-4b>
　忍恥是男兒江東子弟多才俊巻土重來未可知項
　氏以八千人渡江敗亡之餘無一還者其失人心為
　甚誰肯復附之其不能巻土重來决矣
許彦周詩話云牧之作赤壁詩折㦸沉沙鐡未消自將
　磨洗騐前朝東風不與周郎便銅雀春深鎻二喬意
　謂赤壁不能縱火即為曹公奪二喬置之銅雀䑓上
　也孫氏覇業係此一戰社稷存亡生靈塗炭都不問
　只恐没了二喬可見措大不識好惡
<pb:KR4i0012_WYG_069-5a>
南唐書云韓熈載自江南奉使中原為感懐詩題於館
　壁云僕本江北人今作江南客再去江北遊舉目無
　相識秋風吹我寒秋月為誰白不如歸去來江南有
　人憶苕溪漁隠曰余家有韓熈載家讌圖圖中題此
　詩後四句嘗以問相識間云是古樂府今觀此書方
　知其悞也
苕溪漁隠曰題呉江三賢堂内陸龜䝉詩云千首文章
　二頃田囊中未有一錢看却因養得能言鴨驚破王孫
<pb:KR4i0012_WYG_069-5b>
　金彈丸談苑云陸龜䝉居笠澤有内養自長安使杭
　州舟出舍下彈其一緑頭鴨龜䝉遽從舍出大呼曰
　此緑頭有異善人言方將獻天子今持此死鴨以詣
　官内養少長並集信然厚以金帛遺之因徐問龜䝉
　曰此鴨何言龜䝉曰常自呼其名遊道場山何山詩
　云白水田頭問行路小溪深處是何山髙人讀書夜
　達旦至今山鶴鳴夜半汪彦章何山何氏書堂記云
　寺有何氏書堂圖記相承以何氏為晉何楷楷嘗讀
<pb:KR4i0012_WYG_069-6a>
　書此山後為吳興太守以其居為寺而名其山
　　寄贈門
子美詩逺行無自得内熱比何如寄旻云舊來好事今能
　否老去新詩誰與傳岑参云喬生作尉别來久因君
　為問平生否魏君校理復何如前月人來不得書夫
　子素多疾别來未得書北庭苦寒地體内今何如樂
　天寄夢得云病後能吟否秋來曽醉無退之贈崔立
　之云長女當人事誰助出帨縭諸男皆秀爽㡬能守
<pb:KR4i0012_WYG_069-6b>
　家規亦皆書一通也
張均張垍兄弟承襲父寵致位嚴近皆自負文材覬覦
　端揆明皇欲相均而抑於李林甫欲相垍而奪於楊
　國忠自此各懐&KR1333;望安禄山盗國垍相禄山而均亦
　受偽命肅宗反正兄弟各論死非房琯力救豈能免
　乎老杜贈均詩云通籍踰青𤨏亨衢照紫泥靈虬傳
　夕箭歸馬散霜蹄言均為中書舍人刑部尚書時也
　贈垍詩云翰林逼華盖鯨力破滄溟天上張公子宫
<pb:KR4i0012_WYG_069-7a>
　中漢客星言垍尚寧親公主禁中置宅時也二人恩
　寵烜赫如是則報國當如何而乃斁亂天理下比逆
　賊反噬其主夫豈人類也哉(黄常明/)
杜甫累不第天寶十三載明皇朝獻太清宫饗廟及郊
　甫奏賦三篇帝竒之使待制集賢院命宰相試文章
　故有贈集賢崔于二學士詩云昭代將垂白途窮乃
　呌閽氣冲星象表詞感帝王尊天老書題目春官騐
　討論倚風遺鶂路隨水到龍門舊注陳希烈韋見素
<pb:KR4i0012_WYG_069-7b>
　為宰相而崔國輔于休烈者皆集賢院學士也故末
　句云謬稱三賦在難述二公恩可謂不忘於藻鑑之
　重者矣按唐史是歳陳希烈為相至八月見素代之
　而甫集有上見素詩云持衡留藻鑑聽履上星辰則
　甫之文乃為見素所賞非希烈也(同上/)
牧之贈阿宜一日讀十紙一月讀十箱古人讀書以紙
　計范雲就袁叔明讀毛詩日誦九紙又袁俊家貧無
　書每從人假借必皆抄寫自課日五十紙為計(䂬溪/)
<pb:KR4i0012_WYG_069-8a>
　　故事門
余嘗論李廣以私憾殺㶚陵尉其褊忮險刻决非長者
　所以不侯非直殺降之譴也因觀坡云明年定起故
　將軍未肯先誅㶚陵尉恐亦寓此意
史傳襲稱兄弟為友于故淵明詩云再喜見友于子美
　云友于皆挺㧞又山鳥山花吾友于南史到藎從武
　帝登北顧樓賦詩藎受詔便就上以示其祖溉云藎
　定是才子番恐卿從來文章假手於藎後每和御詩
<pb:KR4i0012_WYG_069-8b>
　上輙手詔戱溉曰得無貽厥之力乎退之玉川詩云
　誰謂貽厥無基址二事正可對也(䂬溪/)
坡云賔鴻社燕巧相違月令來賔事常疑人未曽用及
　及觀夢得秋江晚泊云暮霞千萬狀賔鴻次第飛顧
　况云安得凌風翰肅肅賔天京杜别浦鴈賔秋(同上/)
東坡游金山詩云江山如此不歸山江神見怪驚我頑
　我謝江神豈得已有田不歸如江水盖與江神指水
　為盟耳句中不言盟誓者乃用子犯事指則誓在其
<pb:KR4i0012_WYG_069-9a>
　中不必詛神血口然後謂之盟也送程六表弟云浮
　江泝蜀有成言江水在此吾不食(黄常明/)
老杜復見諸山得銀甕注引禮記山出器車注盖瑞應
　圖曰王者宴不及醉刑罸中人不為非則銀甕出昌
　黎我有雙飲醆其銀得朱提見漢志朱提銀八兩為
　一流注朱提屬犍為乃邑名也(䂬溪/)
樂天以長慶二年自中書舍人為杭州刺史冬十月至
　治時仍服緋故遊恩徳寺詩序云俯視朱紱仰睇白
<pb:KR4i0012_WYG_069-9b>
　雲有愧於心及觀自欵詩云實事漸銷虚事在銀魚
　金帶遶腰光戊申詠懐云紫泥丹筆皆經手赤紱金
　章盡到身以今觀之金帶不應用銀魚而金章不應
　用赤紱人皆以為疑而不知唐制與今不同也按唐
　制紫為三品之服緋為四品之服淺緋為五品之服
　各服金帶又制衣紫者魚袋以金餙衣緋者魚袋以
　銀餙樂天時為五品淺緋金帶佩銀魚宜矣劉長卿
　有袁郎中喜章服詩云手詔來筵上腰金向粉闈勲
<pb:KR4i0012_WYG_069-10a>
　名傳舊閣蹈舞著新衣郎中亦是五品故其身章與
　樂天同(葛常之/)
　　書事門
近世作文者多以紫荷囊作詩從事用如宋景文詩所
　謂觀榮聳麟族賦筆助荷囊之類沿襲而用者非一
　而不知其誤也按晉書輿服志書文武百官皆有囊
　綬八座尚書則荷紫以生紫為袷囊綴之服外加於
　左肩則所謂荷紫者非芰荷之荷乃負荷之荷也南
<pb:KR4i0012_WYG_069-10b>
　史載周捨嘗問劉香曰着紫荷囊相傳云挈囊竟何
　所出香曰張安世傳云持槖筆事孝武帝數十年注
　曰槖囊也盖人徒見南史有着紫荷囊四字遂作一
　句讀之殊不知晉書紫荷之義也(丹陽集/)
王儉少年以宰相自命嘗有詩云稷契康虞夏伊吕翼商
　周又字其子曰元成取仍世作相之義至其孫訓亦
　作詩云旦奭康世政蕭曹佐甿俗大率追儉之意而
　為之後官亦至侍中(同上/)
<pb:KR4i0012_WYG_069-11a>
杜云十暑岷山葛三霜楚戸砧九鑚巴噀火三蟄楚祠
　雷其書歳月也新矣樂天云呉郡兩回逢九月越州
　四度見重陽去年八月十五夜曲江池畔杏園邉今
　年八月十五夜湓浦沙頭水舘前又前年九月餘杭
　郡呼賔命宴虚白堂去年九月到東洛今年九月來
　呉鄉兩邉蓬鬢一時白三處菊花同色黄其質直叙
　事又自一格(黄常明/)
岑参送顔平原詩序云十二年春有詔補尚書郎十數
<pb:KR4i0012_WYG_069-11b>
　公為郡守上親賦觴羣公於蓬萊仍賜以繒帛寵餞
　加等故参為長篇述其事安禄山亂明皇曰河北二
　十四郡無一忠臣邪及聞平原固守乃曰朕不識真
　卿何如人所為若此前日宴賚真文具耳退之云偶
　然題作木居士便有無窮求福人可謂切中時病凡
　世之趨附權勢以圖身利者豈問其人賢否果能為
　國為民哉及其敗也相推入禍門而已聾俗無知諂
　祭非鬼無異也(䂬溪/)
<pb:KR4i0012_WYG_069-12a>
　　感事門
三山語録登慈恩寺塔詩譏天寶時事也山者人君之
　象秦山忽破碎則人君失道矣賢否自混淆而清濁
　不分故曰涇渭不可求天下無綱紀文章而上都亦
　然故曰俯視但一氣焉能辨皇州於是思古之聖君
　不可得故曰回首呌虞舜蒼梧雲正愁是時明皇方
　耽於滛樂而不已故曰惜哉瑶池飲日宴崑崙丘賢
　人君子多去朝廷故曰黄鵠去不息哀鳴何所投惟
<pb:KR4i0012_WYG_069-12b>
　小人貪竊禄位者在朝故曰君㸔隨陽雁各有稻粱
　謀(同上/)
西清詩話云退之宿龍宫灘詩云浩浩復湯湯灘聲抑
　更揚黄魯直曰退之才聽水句尤見工謂浩浩湯湯
　抑更揚者非諳客裏夜卧飽聞聲安能周旋妙處如
　此耶(漁隠叢話/)
東坡云南澗中詩秋氣集南澗獨遊亭午時回風一蕭
　瑟林影久参差始至若有得稍深遂忘疲羈禽響幽谷
<pb:KR4i0012_WYG_069-13a>
　寒藻舞清漪去國魂已游懐人涙空垂孤生易為感
　失路少所宜索寞競何事徘徊只自知誰為後來者
　當與此心期柳儀曹詩憂中有樂樂中有憂盖絶妙
　古今矣然老杜云王侯與螻蟻同盡隨丘墟儀曹何
　憂之深也
蔡寛夫詩話云子厚之貶其憂悲憔悴之欲發於詩者
　特為酸楚而已傷志固君子所不免然亦何至是卒
　以憤死未為達理也樂天既遇閑放浪物外若真能
<pb:KR4i0012_WYG_069-13b>
　脫屣軒冕者然榮辱得失之際銖銖校量而自矜其
　達每詩未嘗不着此意是豈真能忘之者哉亦能勝
　之耳惟淵明則不然觀其貧士責子與其他所作當
　憂則憂遇喜則喜忽然憂樂兩忘則隨所遇而皆適
　未嘗有擇於其間所謂超世遺物者要當如是而後
　可也觀三人之詩以意逆志人豈難定以是論賢不
　肖之實亦何可乎
隠居詩話云樂天題海圖屏風詩畧曰或者不量力謂
<pb:KR4i0012_WYG_069-14a>
　兹鼇可求贔屭牽不動綸絶沉其鈎一鼇既頓頷諸
　鼇齊掉頭噴風激飛亷鼔波怒陽秋遂使江漢水朝
　宗意亦休吾讀此詩感劉隗李訓薛文通等事為之
　太息
老杜所以為人稱慕者不獨文章為工盖其語黙所主
　君臣之外非父子兄弟即朋友黎庶也嘗觀韋應物
　詩及兄弟者十之二三廣陵覲兄放情且為歡累日
　不知饑冬至寄諸弟云已懐時節感更抱别離酸元
<pb:KR4i0012_WYG_069-14b>
　日寄諸弟云日月昧逺期念君何時歇社日寄云遥思
　里中會心緒恨微微寒食聨騎定何時吾今顔已老
　又云把酒㸔花想諸弟杜陵寒食早青青初秋寄云
　髙梧一葉下空齋歸思多聞蟬寄諸弟云緘書報是
　時此心方耿耿登郡樓寄諸季云上懐犬馬戀下有
　骨肉情凡觀此集者雖讒䦧交瘉當一變而怡怡也
　(黄常明/)
　詩話總龜後集巻二十一

<pb:KR4i0012_WYG_070-1a>
欽定四庫全書
　詩話總龜後集巻二十二　宋　阮　閱　撰
　　用事門
臨川慷慨秋風起悲歌不爲鱸眉山不須更說知㡬早
　直爲鱸魚也兩賢反復曲折同歸一意亦如把酒祝
　公公莫拒緇衣心爲好賢傾我欲折繻留此老緇衣
　誰作好賢詩共用一事而造語居然不同(䂬溪/)
臨川道德文章吾事落南華夫子盍行邪無落吾事乃
<pb:KR4i0012_WYG_070-1b>
　栁詩有惆悵樵漁事今還又落然恐亦用此(同上/)
杜心迹喜雙清茶瓜留客遲似非用事觀靈運齋中詩
　云矧乃歸山川心迹雙寂寞竟陵王子良禮才好士
　夏月客至爲設瓜飲甘果二詩蓋用此至若椶拂子
　云咂膚倦撲滅頼爾甘伏膺雖等閒題目無字無出
　處(同上/)
坡集有全篇用事者如賀人生子自鬱葱佳氣夜充閭
　喜見徐卿第二雛我亦從来識英物試教啼看定何
<pb:KR4i0012_WYG_070-2a>
　如戲子野買妾自錦里先生自笑狂身長九尺鬢眉
　蒼平生謬作安昌客畧遣彭宣到後堂句句用事曷
　嘗不流便哉(同上/)
嘗觀臨川詠棗止數韻餘甘入鄰家尚得饞婦逐贄享
　古巳然豳詩自宜錄用女贄棗脩八月剝棗雖云食
　之昏用蔚宗棗膏昏䝉䝉願比赤心投皇明倘加燭
　用蕭琛陛下投臣以赤心臣敢不報以戰栗以是知
　凡作者須飽材料傳稱任昉用事過多屬辭不得流
<pb:KR4i0012_WYG_070-2b>
　便余謂昉詩所以不能傾沈約者乃才有限非用事
　之過(同上/)
李商隠詩好積故實如喜雪云班扇慵裁素曹衣詎比
　麻鵞歸逸少宅鶴滿令威家又洛水妃虚妬姑山女
　謾誇聨辭雖許謝和曲本慙巴一篇中用事者十七
　八(同上/)
夢得詩只恐鳴騶催上道不容待得晚菘嘗乃周彦倫
　答文惠太子問山中菜食云春初早韭秋末晚菘此
<pb:KR4i0012_WYG_070-3a>
　以兩字用事者送熊判官云臨軒弄郡章得人方付
　此乃用漢髙弄印兒寛事此一字用事者(黄常明/)
韋應物詩心同野鶴與塵逺詩似氷壺徹底清又雜言
　送人云氷壺見底未爲清少年如玉有詩名此可爲
　用事之法蓋不拘故常也(同上/)
甫宜春苑詩云無復増脩事君王惜費金乃暗用漢文
　惜百金之産而罷露臺事(同上/)
沈慶之謂上曰爲國譬如治家耕當問奴織當問婢陛
<pb:KR4i0012_WYG_070-3b>
　下欲治國而與白面書生謀之事何由濟夢得送李
　䇿云春風深日静争長幽鳥鳴僕夫前致辭門有白
　面生(同上/)
坡藍尾忽驚新火後遨頭要及浣花前注及樂天三杯
　藍尾酒一楪膠牙餳觀長慶集此詩題云七年元日
　對酒非鑽火時事也宋文景守歳云且盡燈前藍尾
　杯(䂬溪/)
師曠釋絳縣老人年數云亥有二首六身蓋離拆亥字
<pb:KR4i0012_WYG_070-4a>
　㸃畫而上下之如算籌縱横然則下其二首為二萬
　六身各一縱一横為六千六百六十正合其甲子之
　日數傳以明曠之博物劉賓客送人赴絳州云午橋
　羣吏散亥字老人迎義山贈絳臺老驛吏云過客不
　勞詢甲子惟書亥字與時人可謂善使事矣亦如近
　詩送人洪州云干斗氣沈人巳化置芻人去榻猶懸
　送人鄂州云黄鶴晨霞傍樓起頭陀青草繞碑荒送
　人襄陽云四葉表閭唐尹氏一門逃世漢龎公雖鄰
<pb:KR4i0012_WYG_070-4b>
　封宻邇不可移也(䂬溪/)
凡作詩有用事出處有造語出處如五陵衣馬自輕肥
　雖出論語總合其語乃潘岳裘馬悉輕肥栁絮才髙
　不道鹽雖謝女事乃借張融以海賦示人人評其賦
　但不道鹽耳紅袖泣前魚本戰國事其語乃陸韓卿
　中山王孺子妾歌安陵泣前魚坡作太白畫像詩云
　大兒汾陽中令君小兒天台坐忘身其事乃用白交
　汾陽於行伍中竟脫白於禍天台司馬子微謂白有
<pb:KR4i0012_WYG_070-5a>
　仙風道骨可與神遊八極之表所造之語乃禰衡傳
　云大兒孔文舉小兒楊徳祖(同上/)
坡遊武昌見農夫皆騎秧馬較之傴僂而作者勞佚相
　絶嘗作秧馬歌叙述甚詳唐子西至羅浮始識此器
　作詩云擬向明時受一㕓著鞭常恐老農先行藏巳
　問吾家舉從此馳名四十年亦巧於用事(黄常明/)
坡和栁子玉暨景純岡字韻詩至七篇云屢把鉛刀齒
　步光更遭華衮照厖凉乃用子建七啓云步光之劍
<pb:KR4i0012_WYG_070-5b>
　華藻繁縟左傳厖凉冬殺雖第一韻衆人所更易而
　七篇未嘗改又貫穿精絶如此(同上/)
東坡在儋耳時余三從兄延始之自江陰擔簦萬里絶
　海往見留一月坡嘗誨以作文之法曰儋州雖數百
　家之聚州人之所需取之市而足然不可徒得也必
　有一物以攝之然後爲已用所謂一物者錢是也作
　文亦然天下之事散在經子史中不可徒使必得一
　物以攝之然後爲已用所謂一物者意是也不得錢
<pb:KR4i0012_WYG_070-6a>
　不可以取物不得意不可以用事此作文之要也吾
　兄拜其言而書諸紳嘗以親製龜冠為獻坡受之而
　贈以詩云南海神龜三千歳兆叶朋從生慶喜智能
　周物不周身未免人鑽七十二誰能用爾作小冠岣
　嶁耳孫剏其製今君此去寧復来欲慰相思時整視
　今集中無此詩余嘗見其親筆後坡歸宜興道由無
　錫洛社嘗至孫仲益家時仲益年在髫齔坡曰孺子
　習何藝孫曰學對屬坡曰試對看徐曰衡門稚子璠
<pb:KR4i0012_WYG_070-6b>
　璵器孫應聲云翰苑仙人錦繡腸坡撫其背曰真璠
　璵器也異日不凡二事皆吾鄉人士所知輒記於此
　(韻語陽秋/)
謁帝似馮唐垂白馮唐雖晚達馮唐毛髮白長卿多病
　久我多長卿疾病渇汙官位杜以其爲郎故用之若
　他人老與病恐不可槩使(同上/)
用已詩為故事須作詩多者乃有之太白云滄浪吾有
　曲相子棹歌聲樂天須知菊酒登髙會從此無多二
<pb:KR4i0012_WYG_070-7a>
　十場明年云去秋共數登髙會又被今年減一場過
　槩里云昔嘗詠遺風著為十六篇蓋居渭上醖熟獨
　飲曽效淵明體為十六篇又贈微之云昔我十年前
　會與君相識曽將秋竹竿比君孤且直蓋舊詩云有
　節秋竹竿也坡赴黄州過春風嶺有兩絶句後詩云
　去年今日關山路細雨梅花正斷魂又云柯邱海棠
　吾有詩獨笑山林誰敢侮又有竹云吾詩固云爾可
　使食無肉(同上/)
<pb:KR4i0012_WYG_070-7b>
唐諺云槐花黄舉子忙東坡有强隨舉子踏槐花槐花
　還似昔年忙谷云槐催舉子踏花黄是也
世傳五月十三日爲竹迷日凡種多以五月杜云東林
　野竹薄臘月更須栽則唐人植竹用季冬月也又云
　平生憩息地必種數竿竹嘗欲闢小軒以必種名之
　(同上/)
前輩戲語以郊外呵唱月下籠燭皆謂之殺風景介甫
　戲示穎叔云但怪傳呼殺風景豈知禪客夜相投蓋
<pb:KR4i0012_WYG_070-8a>
　用此也(同上/)
老杜途窮反遭俗眼白本用阮籍事意我輩本宜以白
　眼視俗人至小人得志疾視君子是反遭其白眼故
　倒用之亦如水清反多魚乃倒用水至清則無魚也
　夢得酌我莫憂狂老来無逸氣乃例用蓋次公無多
　酌我寄謝𥞇中散予無甚不堪倒用絶交論坡云後
　生可畏吾衰矣刀筆從来錯料堯周昌以趙堯刀筆
　吏後果無能為所料信不錯而云錯料堯亦以涉譏
<pb:KR4i0012_WYG_070-8b>
　謗倒用耳又有窮鬼却相呼乃知飯後鐘闍黎蓋具
　眼他年五君詠山王一時數皆倒用也(䂬溪/)
坡云通家不隔同年面得路方知異日心乃唐人責同
　年不赴期集辭云紫陌尋春尚隔同年之面青雲得
　路不知異日之心任昉别謝雲陽詩云詎念耋嗟人
　方深老夫託報劉孝綽云詎慰耋嗟人徒深老夫託
　畧改一兩字豈以會意處欲常用之邪臨川有暮林
　揺落獻南山又云朩落岡巒因自獻如云名譽子真
<pb:KR4i0012_WYG_070-9a>
　矜谷口事功新息困壺頭又未愛京師傳谷口但知
　鄉里勝壺頭昔人行事措意黙與已合則喜用之馬
　少游欲乗下澤御欵段不去鄉里雖自謀獨善亦可
　爲貪躁之戒伏波在浪泊下潦上霧仰視飛鳶跕跕
　墮水中臥念少游平生時語以爲何可復得故坡云
　何須更待飛鳶墮方念平生馬少游又大夫行役家
　人怨應念鄉居馬少游雪堂惟有思歸曲為念平生
　馬少游以其可喜不僅押韻也(䂬溪/)
<pb:KR4i0012_WYG_070-9b>
律詩有一對通用一事者更尋嘉樹傳莫忘角弓詩乃
　左傳韓宣子聘魯嘗賦角弓及譽嘉樹魯人請封殖
　此樹以無忘角弓介甫久諳郭璞言多驗老比顔含
　意更疏乃景純欲爲顔含筮含曰年在天位在人修
　已而天不與命也守道不回性也人自有性命無勞
　蓍龜(同上/)
古人作詩有用經傳全句選詩小人計其功君子道其
　常樂天疾惡如巷伯好賢如緇衣乃兩句渾用之杜
<pb:KR4i0012_WYG_070-10a>
　云无妄之憂勿藥喜誰謂荼苦甘如薺富貴於我如
　浮雲近人亦多用史語坡云人言盧杞似姦邪我見
　鄭公但娬媚嘗觀南史載王宜興云為刼不須伴甚
　似一仄韻五言但無題目耳(同上/)
昔人用五馬事多因遊遨動出處方用之如老杜賦王
　閬州餞蕭遂州云二天開寵餞五馬爛生光其賓主
　出住分矣又送李梓州五馬何時到贈嚴武五馬舊
　曽諳小徑送賈閣老出汝州人生五馬貴太白云五
<pb:KR4i0012_WYG_070-10b>
　馬莫留連岑參云門外不須催五馬戎昱五馬㡬時
　朝魏闕子厚五馬助征騑樂天五馬無由入酒家東
　坡鼓吹未容迎五馬介甫尚待使君驅五馬近人於
　太守安居閉閣例稱五馬此理恐未安也(丹陽集/)
　
　
　
　詩話總龜後集巻二十二

<pb:KR4i0012_WYG_071-1a>
欽定四庫全書
　詩話總龜後集巻二十三　宋　阮　閱　撰
　　紀實門
唐文皇聚一時名流天策府始有十八學士之號後来
　凡居館殿者皆稱之國朝以来任於外非兩制則雖
　帥守監司上呼寄祿官惟通判多從館中帶職出補
　如蔡君謨湖州歐陽文忠公滑州王荆公舒州東坡
　先生杭州如此之類甚多劉贛父赴泰倅詩云璧門
<pb:KR4i0012_WYG_071-1b>
　金闕倚天開五見宫花落早梅明日扁舟滄海去却
　尋雲氣望蓬萊蓋在道山五載然後得之學士之稱
　施於外者繇通判而然今外庭過呼大可笑也(揮麈/)
　(錄/)
老杜送殿中楊監赴蜀見相公云豪俊貴勲業邦家頻
　出師相公鎮梁益軍事無孑遺以是知邊鄙之臣貪
　功生事結禍招釁皆有以致之一得忠臣處之生靈
　受賜矣(黄常明/)
<pb:KR4i0012_WYG_071-2a>
文選載王粲公讌詩注云此侍曹操宴也操未為天子
　故云公讌耳操以建安十八年春受魏公九錫之命
　公知衆情未順終其身不敢稱尊而粲詩巳有願我
　賢主人與天享巍巍之語則粲豈復有心於漢耶粲
　嘗說劉表之子琮曰曹公人傑也將軍巻甲倒戈以
　歸曹公長享福祚萬全之䇿也厥後操以粲為軍諮
　祭酒則以腹心委之矣韻(語陽秋/)
或云韋應物乃韋后之族憑恃恩私作里中横故韋集
<pb:KR4i0012_WYG_071-2b>
　載逢楊開府詩云少事武皇帝無頼恃恩私身作里
　中横家藏亡命兒武皇升仙去把筆學題詩兩府始
　收迹南宫謬見推夫武皇平内亂殺韋后不應后之
　族敢於武皇之時豪横若此正恐非后族爾李肇國
　史補言應物性髙潔鮮食寡欲所居焚香埽地而坐
　與楊開府詩所述不同豈武皇仙去之後折節悔過
　之時耶
曾文清吉父孔毅父之甥也早從學於毅父文清以䕃
<pb:KR4i0012_WYG_071-3a>
　入仕大觀初以銓試合格五百人爲魁用故事賜進
　士出身紹興中明清以啓贄見云傳經外氏早侍仲
　尼之閒居提筆文場曽寵于津之為首文清讀之喜
　曰可謂著題矣後與明清詩云吾宗擇壻得羲之令
　子傳家又絶竒甥舅從来多酷似弟兄如此信難爲
　徐敦立覽之笑云此乃用前日之啓為體修報耳(同/)
　(上/)
老杜卒於大歴五年享年五十九當生於先天元年觀
<pb:KR4i0012_WYG_071-3b>
　其獻大禮賦表云臣生陛下淳樸之俗行四十載矣
　以此推之天寶十載始及四十則是獻大禮賦當在
　天寶九載也本傳以爲天寶十三載因獻三賦帝竒
　之待制集賢院誤矣其後又進西嶽賦序云上既封
　泰山之後三十年按史開元十三年乙丑封泰山至
　天寶十三載始及三十年則是進西嶽賦在天寶十
　三載也老杜有贈獻納使田舎人詩云舎人退食收
　封事宫女開函近御筵曉漏追隨青瑣闥晴窓㸃檢
<pb:KR4i0012_WYG_071-4a>
　白雲篇揚雄更有河東賦惟待吹嘘送上天其云更
　有河東賦當是獻西嶽賦時也(丹陽集/)
羊叔子鎮襄陽嘗與從事鄒湛登峴山慨然有泯没無
　聞之歎峴山亦因是以傳古今名賢賦詠多矣吳興
　東陽二郡亦有峴山吳興峴山去城三里有李適之
　窪尊在焉東坡守吳興日嘗登此山有詩云苕水如
　漢水鱗鱗鴨頭青吳興勝襄陽萬瓦浮青冥我非羊
　叔子愧此峴山亭悲傷意同此歳月如流星湛輩何
<pb:KR4i0012_WYG_071-4b>
　足道當以徳自銘東陽峴山去東陽縣亦三里舊名
　三邱山宋商仲文素有時望自謂必登台輔忽除東
　陽太守意甚不樂嘗登此山悵然流涕郡人愛之如
　襄陽之於叔子因名峴山二峯相峙有東峴西峴唐
　寶歴中縣令于興宗結亭其下名曰涵碧劉禹錫有
　詩云新開潭洞疑仙府逺冩丹青到雍州即其所也
　(葛立之/)
張籍居韓門弟子之列又以愈薦爲國子博士東坡所
<pb:KR4i0012_WYG_071-5a>
　謂汗流湜籍走且僵滅没倒景不可望者而籍作愈
　祭詩乃云公文爲時師我亦有微聲而後之學者或
　號爲韓張何耶(丹陽集/)
陳後主起臨春結綺望仙三閣極其華麗後主與張麗
　華孔貴妃各居其一與狎客賦詩互相贈答采其艶
　麗者被以新聲奢淫極矣隋克臺城後主與張孔坐
　視無計遂俱入井所謂胭脂井是也楊修詩云擒虎
　戈矛滿六宫春花無樹不秋風倉惶益見多情處同
<pb:KR4i0012_WYG_071-5b>
　穴甘心赴井中李白亦云天子龍沈景陽井誰歌玉
　樹後庭花今胭脂井在金陵之法寶寺井有石欄紅
　痕若胭脂相傳云後主與張孔淚痕所染石欄上刻
　後主事迹八分書乃大歴中張著文又有篆書戒哉
　戒哉數字其他題刻甚多往往漫滅不可攷寺即景
　陽宫故地也其井在焉好事者往来不絶寺僧頻厭
　苦之張芸叟嘗有詩戲僧云不及馬嵬韈猶能致萬
　金
<pb:KR4i0012_WYG_071-6a>
馬少游常哀兄援多大志曰士生一世但取衣食裁足
　乗下澤車御欵段馬鄉里稱善人斯可矣致求贏餘
　但自苦爾故援在浪泊西里當下潦上霧雲氣熏蒸
　仰見飛鳶跕跕墮水中之時轉思其言以爲念少游
　語何可得也洎武陵五溪蠻作亂劉尚軍没而援貪
　進不止方且據鞍矍鑠被甲請行遂底壺頭之困劉
　夢得經伏波神祠詩有一以功名累翻思馬少游之
　句可謂名言矣壺頭在武陵當是夢得為司馬時經
<pb:KR4i0012_WYG_071-6b>
　歴故篇首言䝉䝉篁竹下有路上壺頭(韻語陽秋/)
武帝見顔駟龎眉皓首問何時為郎何其老也對曰文
　帝好文而臣好武景帝好老而臣尚幼陛下好少而
　臣老矣老於為郎此事尤著竊怪老杜屢傷為郎白
　首毎稱馮唐而不及駟生前既不遇三君身後復不
　遇老杜可笑也巳(䂬溪/)
子美世號詩史觀北征詩云皇帝二載秋閏八月初吉
　送李校書云乾元元年春萬姓始安宅又戲贈友二
<pb:KR4i0012_WYG_071-7a>
　首元年建巳月郎有焦校書元年建巳月官有王司
　直史筆森嚴未易及也(黄常明/)
舎人遺織成褥段云服飾定尊卑大哉萬古程煌煌珠
　宫物寢處禍所嬰錦衾巻還客始覺心和平其意在
　明分守警貪饕屏斥玩物嚴道氣之大節豈直專為
　詩哉就中和平之語尤可人意世有豪横凶人强委
　饋於善士而不能驟絶之其心愧恥雖欲和平不可
　得也(䂬溪/)
<pb:KR4i0012_WYG_071-7b>
諸史傳首尾一律惟左氏傳春秋則不然千變萬狀有
　一人而稱目至數次異者族氏名字爵邑諡號皆宻
　布其中而寓諸褒貶此史家祖也觀少陵詩直隠此
　㫖若云杜陵有布衣杜曲幸有桑麻田杜子將北征
　臣甫憤所切甫也東西南北人有客有客字子美葢
　自見其里居名氏也不作河西尉白頭拾遺徒步歸
　備員均補衮凡才汙省郎補官遷徙歴歴可攷至叙
　他人亦然如云粲粲元道州又云結也實國榦凡例
<pb:KR4i0012_WYG_071-8a>
　森然誠春秋之法也(䂬溪/)
人以藤代篘酒名鈎藤俗傳他處即不可用或謂但必
　醖造之法異耳所在皆可樂天忠州春詩云閒拈蕉
　葉題詩詠悶取藤枝引酒嘗是巴蜀亦有之(黄常明/)
　
　
　
　
<pb:KR4i0012_WYG_071-8b>
　
　
　
　
　
　
　
　詩話總龜後集巻二十三

<pb:KR4i0012_WYG_072-1a>
欽定四庫全書
　詩話總龜後集巻二十四　宋　阮　閱　撰
　　用字門
子美有同學少年多不賤小徑升堂舊不斜羣仙不愁
　思夕烽来不近皆人所不敢用甚類周禮凡師不功
　左傳仁而不武晉人聞有楚師師曠曰不害楚歸而
　動不後才以易無字耳而語勢頓壯(黄常明/)
杜詩有用一字凡數十處不易者如緣江路熟俯青郊
<pb:KR4i0012_WYG_072-1b>
　傲睨俯峭壁展席俯長流杖藜俯沙渚此邦俯要衝
　四顧俯層巔旄頭俯淵瀍層臺俯風渚游目俯大江
　汀檻俯鴛鴦其餘一字屢用若此類多不可述(同上/)
張文潛法雲懐無咎云獨覺欠此公或謂其語生文潛
　獨以欠字為得意然夢得送皇甫云從兹洛陽社吟
　詠欠書生樂天可憐閒氣味惟欠與君同得君更有
　無厭意猶恨尊前欠老劉退之云今者誠自幸所懐
　無一欠張何得意之有(同上/)
<pb:KR4i0012_WYG_072-2a>
賈島攜新文謁韓愈云青竹未生翼一步萬里道安得
　西北風身願變蓬草可見急於求師愈贈詩云家住
　幽都逺未識氣先感来尋吾何能無殊嗜昌歜可見
　謙於授業此皆島未儒服之時也洎愈教島為文遂
　棄浮屠學舉進士摭言載島初赴名塲於驢上吟鳥
　宿池邊樹僧敲月下門遇權京尹韓吏部呵喝而不
　覺洎擁至馬前則曰欲作敲字又欲作推字神游詩
　府致衝大官愈曰作敲字佳矣是時島識韓已久矣
<pb:KR4i0012_WYG_072-2b>
　使未相識愈豈肯教其作敲字耶(丹陽集/)
凡聚落相近期某旦集交易鬨然其名爲虚栁云綠荷
　包飯趂虚人臨川云花間人語趂朝虚山谷箬葉裹
　鹽同趂虚人集春蔬好趂虚(黄常明/)
數物以个謂食爲喫甚近鄙俗獨杜屢用峽口驚猿聞
　一个兩个黄鸝鳴翠栁却繞井欄添个个送李校書
　云臨岐意頗切對酒不能喫樓頭吃酒樓下臥但使
　殘年飽喫飯梅熟許同朱老喫蓋篇中大槩竒特可
<pb:KR4i0012_WYG_072-3a>
　以映帶者也坡云筆工傚諸葛散卓反不如常筆正
　如人學老杜詩但見其粗俗耳(同上/)
野飯射麋新本老杜郊居然左氏楚人致晉師晉人逐
　之樂伯餘一矢射麋以獻又晉師及熒澤魏錡射麋
　以獻楚潘黨曰子有軍事獸人無乃不給於鮮皆飯
　於野而射麋新事也又市喧宜近利亦止稱東屯所
　居蓋齊侯欲更晏子宅曰湫隘囂塵晏子辭曰近市
　小人之利也市喧而近利事餘惟一兩字暗貫經傳
<pb:KR4i0012_WYG_072-3b>
　者可勝數哉(同上/)
杜云南風作秋聲殺氣薄炎熾蓋用易雷風相薄左氏
　寧我薄人毋人薄我軍志先人有奪人之心薄之也
　(同上/)
劉禹錫謫連州作畬田詩云何處好畬田團團縵山腹
　下種暖灰中乗陽坼芽孽又作竹枝詞云銀釧金釵
　来負水長刀短笠去燒畬嘗觀辰沅亦然瘠土之民
　亦倍其勞而耕反鹵莽也夢得蠻子歌云蠻貊鈎輈
<pb:KR4i0012_WYG_072-4a>
　音椎髻衣花布熏狸掘沙鼠時節祠槃瓠忽逢乗馬
　客恍若驚麕顧腰斧上髙山意行無舊路賓客謫居
　朗州而五溪習俗盡得之矣(黄常明/)
杜集多用經書語如車鄰鄰馬蕭蕭未嘗外入一字如
　天屬尊堯典神功協禹謨卿月升金掌王春度玉墀
　濟潭鱣發發春草鹿呦呦皆渾然嚴重如天陛赤墀
　植璧鳴玉法度森嚴然後人不敢用者豈所造語膚
　淺不類耶(同上/)
<pb:KR4i0012_WYG_072-4b>
作詩在於練字如老杜飛星過水白落月動沙虚是練
　中間一字地坼江帆隱天清朩葉聞是練末後一字
　酬李都督早春詩云紅入桃花嫩青歸栁葉新若非
　入與歸二字則與兒童之詩何異(葛常之/)
霄漢瞻佳士泥塗任此身只任字即人不到處自衆人
　必曰歎曰愧獨無心任之所謂視如浮雲不易其介
　者也繼云秋天正揺落回首大江濱不知大觀傲睨
　天地汪汪萬頃奚足云哉
<pb:KR4i0012_WYG_072-5a>
坡有白衣送酒舞淵明人有疑舞字太過者及觀庾信
　答王褒餉酒云未能扶畢卓猶足舞王戎蓋有所本
　(黄常明/)
杜子美西郊詩云無人競来往或云無人與来往或云
　無人覺来往競與皆常談覺字非子美不能道也蓋
　煬者避竈有道者之所驚舎者争席隠居者之所貴
　也(丹陽集/)
舊傳賈浪仙搆思僧敲月下門或引推作推勢遂沖尹
<pb:KR4i0012_WYG_072-5b>
　節世傳為美談舊於太學得江御史詩一軸有督人
　和詩云直饒煅煉經時序若是推敲總可刪以是知
　雷同從非善學也(䂬溪/)
舊觀臨川集肯顧北山如慧約與公西崦斸莓苔常愛
　其斸字最有力後讀集當為斸青冥藥許鄰人斸退
　之詩翁憔悴斸荒棘窙豁斸株橜子厚戒徒斸雲根
　雖一字之法不無所本(同上/)
杜詩四韻并絶句味之皆覺字多以字字不閒故也他
<pb:KR4i0012_WYG_072-6a>
　人雖長篇若無可讀正如賢人君子並處朝廷但一
　二相助巳號為得人若不能為有無者縱累千百輩
　蔑如也
秦少游雨砌墮危芳風軒納飛絮之類李公擇以爲謝
　家兄弟得意不能過也
潘邠老云七言詩第五字要響如返照入江翻石壁歸
　雲擁樹失山村翻字失字是響字也五言詩第三字
　要響圓荷浮小葉細麥落輕花浮字落字是響字也
<pb:KR4i0012_WYG_072-6b>
　所謂響者致力處也予竊以為字字當活活則字字
　自響(吕氏童䝉訓/)
　　押韻門
孔毅父雜記云退之詩好押狹韻累句以示工而不知
　重疊用韻之為病也雙鳥詩押兩韻字李花詩押兩
　花字苕溪漁隠曰讀皇甫湜公安園池詩亦押兩閒
　字日夜不得閒君子不可閒蓋退之好重疊用韻以
　盡已之詩意不恤其為病也
<pb:KR4i0012_WYG_072-7a>
學林新編云杜子美飲中八仙歌曰知章騎馬似乗船
　又曰天子呼来不上船一曰眼花落井水底眠又曰
　長安市上酒家眠一曰汝陽三斗始朝天又曰舉觴
　白眼望青天一曰皎如玉樹臨風前又曰蘇晉長齋
　繡佛前又曰脫帽露頂王公前此歌三十二句而押
　二船字二眠字二天字三前字近時論詩者曰此歌
　一首是八段不嫌於重用韻也某案子美此歌以飲
　中八仙歌五字為題則是一歌也此歌首尾於船字
<pb:KR4i0012_WYG_072-7b>
　韻中押未嘗移别韻則非分為八段蓋子美古律詩
　重用韻者亦多况於歌乎如園人送瓜詩曰沈浮亂
　水玉愛惜如芝草又曰園人非故侯種此何草草一
　篇押二草字也上後園山脚詩曰蓐收困用事元冥
　蔚彊梁又曰登髙欲有往蕩析川無梁一篇押二梁
　字也北征詩曰維時遭艱虞朝野少暇日又曰老夫
　情懐惡嘔泄臥數日一篇押二日字也䕫府詠懐詩
　曰雖云隔禮數不敢墜周旋又曰淡交隨聚散澤國
<pb:KR4i0012_WYG_072-8a>
　遶回旋一篇押二旋字也贈李八秘書詩曰事殊迎
　代邸喜異賞朱虚又曰風烟巫峽逺臺榭楚宫虚一
　篇押二虚字也贈李邕詩曰放逐早聨翩低垂困炎
　厲又曰哀贈終蕭條恩波延掲厲一篇押二厲字也
　贈汝陽王詩曰自多親棣萼誰敢問山陵又曰鴻寶
　金寧秘丹梯庶可陵一篇押二陵字也喜薛璩岑參
　遷官詩曰栖遲分半菽浩蕩逐浮萍又曰仰思調玉
　燭誰定握青萍一篇押二萍字也寄賈岳州嚴巴州
<pb:KR4i0012_WYG_072-8b>
　兩閣老詩曰討胡愁李廣奉使待張騫又曰如公盡
　雄雋志必在騰騫一篇押二騫字也子美詩如此類
　甚多雖然子美非創意為此者蓋有所本也按文選
　載古詩曰晨風懐苦心蟋蟀傷局促又曰音響一何
　悲絃急知柱促一篇押二促字也曹子建美女篇曰
　明珠交玉體珊瑚間朩難又曰佳人慕髙義求賢良
　獨難一篇押二難字也謝靈運述祖徳詩曰段生藩
　魏國展季救魯人又曰外物辭所賞勵志故絶人一
<pb:KR4i0012_WYG_072-9a>
　篇押二人字也又南園詩曰樵隱俱在山由来事不
　同又曰賞心不可忘妙善冀能同一篇押二同字也
　又初去郡詩曰或可優貪競豈足稱達生又曰畢娶
　類尚子薄遊似邴生一篇押二生字也陸士衡擬古
　詩曰此思亦何思思君徽與音又曰驚飇褰反信歸
　雲難寄音一篇押二音字也又豫章行曰汎舟清川
　渚遥望髙山陰又曰寄世將㡬何日昃無停隂一篇
　押二陰字也阮嗣宗詠懐詩曰如何當路子磬折忘
<pb:KR4i0012_WYG_072-9b>
　所歸又曰黄鵠游四海中路將安歸一篇押二歸字
　江淹雜體詩曰韓公淪賣藥梅生隠市門又曰太平
　多歡娯飛蓋東都門一篇押二門字王仲宣從軍詩
　曰連舫踰萬艘帶甲千萬人又曰我有素餐責誠愧
　伐檀人一篇押二人字古人詩自有體格杜子美亦
　傚古人之作耳韓退之贈張籍詩一篇押二更字二
　陽字又岳陽樓别竇司直詩押二向字又李花詩押
　二花字又雙鳥詩押二州字二頭字二秋字二休字
<pb:KR4i0012_WYG_072-10a>
　又和盧郎中送盤谷子詩押二行字又示爽詩押二
　愁字又义魚詩押二銷字寄孟郊詩押二奥字此日
　足可惜詩押二光字白樂天渭村退居詩押二房字
　夢遊春詩押二行字寄元微之詩押二夷字出守杭
　州路次藍溪詩押二水字遊悟真寺詩押二槃字其
　餘詩人如此疊用韻者甚多不可具舉意到即押耳
　奚獨於飲中八仙歌而致怪耶子瞻送江公詩曰忽
　憶釣臺歸洗耳又曰亦念人生行樂耳自注曰二耳
<pb:KR4i0012_WYG_072-10b>
　義不同故得重用蓋子瞻自不必注
聖祖上自嫌名書如州縣之縣者言架也若州縣之縣
　則别無他音嘗觀顔延之侍皇太子釋奠宴詩曰獻
　終襲吉即宫廣宴堂設象筵庭宿金縣沈約侍宴詩
　曰回鑾獻爵摐金委奠肄士辨儀胥人掌縣二人押
　韻皆作州縣之縣用何耶沈佺期哭蘇眉州詩云家
　愛方休杼皇慈更撤縣則當作平聲押(丹陽集/)
劉禹錫嘉話詩云作詩押韻須要有出處近欲押一餳
<pb:KR4i0012_WYG_072-11a>
　字六經中無此字惟周禮吹簫處注有此一字終不
　敢押予按禹錫歴陽書事詩云湖魚香勝肉官酒重
　於餳則何嘗按六經所出耶洛陽伽藍記載河東人
　劉白墮善釀酒盛暑曬之日中經旬不壊當時謂之
　鶴觴白墮乃人名子瞻詩云獨看紅蕖傾白墮石林
　避暑錄云若以白墮爲酒則醋漫曹公湯燖右軍可
　也予按文選魏武帝短歌行云何以解憂惟有杜康
　康亦作酒人而選詩遂以為酒用東坡豈祖是耶(䂬/)
<pb:KR4i0012_WYG_072-11b>
　(溪/)
　
　
　
　
　
　
　詩話總龜後集巻二十四

<pb:KR4i0012_WYG_073-1a>
欽定四庫全書
　詩話總龜後集巻二十五　宋　阮　閱　撰
　　傚法門
李商隱詠淮西碑云言訖屢頷天子頤雖務竒崛人臣
　言不當如此乗輿軒陛自不敢正斥如老杜天顔有
　喜近臣知虬鬚似太宗可謂知體矣東坡贈冩御容
　詩云野人不識日月角彷彿尚憶重瞳光天容誰能
　畫老師古寺畫閒房蓋遵此法(䂬溪/)
<pb:KR4i0012_WYG_073-1b>
杜牧之詩字意多用老杜如觀東兵長句云黒矟將軍
　一鳥輕蓋用子美身輕一鳥過也遊樊川詩云野竹
　踈還宻巖泉咽復流蓋用子美小雨止還作斷雲疏
　復行也蓋其心景仰之切則下語自然相符非有意
　於蹈襲故其論杜詩云天外鳳凰誰得髓何人解合
　續絃膠豈非自以爲得髓者耶東坡贈孔毅甫詩云
　天下㡬人學杜甫誰得其皮與其骨前生子美只君
　是信手拈得俱天成學杜甫而得其皮骨者鮮矣又
<pb:KR4i0012_WYG_073-2a>
　况其髓哉(丹陽集/)
沈攸之晚好讀書手不釋巻嘗歎曰早知窮達有命恨
　不十年讀書東坡再和劉景文介亭長篇云早知事
　大繆恨不十年讀(䂬溪/)
王元之到任表有全家飽煖盡荷君恩之語到今傳誦
　永叔用爲詩云諸縣豐登少公事全家飽煖荷君恩
　夢得亦嘗有云一生不得文章力百口空爲飽煖家
　白云不才空飽煖無力及飢貧(同上/)
<pb:KR4i0012_WYG_073-2b>
樂天云身閒當貴真天爵官散無憂即地仙蓋用顔蠋
　晚食當肉早眠當富無事當貴也
臨川愛眉山雪詩能用韻如云氷下寒魚漸可义和云
　羔袖龍鍾手獨义蓋子厚嘗云江魚或共义又云入
　郡腰常折逢人手盡义(黄常明/)
退之詠蚊蠅云凉風九月到埽不見踪跡夢得聚蚊云
　清商一来秋日曉羞爾微形飼丹鳥聖俞云薨薨勿
　久恃會有東方白王逢厚晝睡云蚊蟲交紛始誰造
<pb:KR4i0012_WYG_073-3a>
　一一口吻如針錐噆人肌膚得腹飽不解黙去猶鳴
　飛雖然今尚爾無奈當有獵獵秋風時小人稔惡豈
　漏恢網但可僥倖目前耳左氏曰天之假助不善非
　佑之也將厚其惡而降之罰也其是之謂乎(同上/)
栁色黄金嫩梨花白雪香隂鏗詩也李太白取用之杜
　子美太白詩云李侯有佳句往往似隂鏗後人以爲
　以此譏之然子美詩有蛟龍得雲雨鵰鶚在秋天一
　聨已見晉書載記矣如氷肌玉骨清無汗水殿風来
<pb:KR4i0012_WYG_073-3b>
　暗香滿孟蜀王詩東坡先生度以爲詞昔人不以蹈
　襲為非南部烟花錄夕陽如有意偏傍小窓明唐人
　方域詩新唐書藝文志有方域詩一巻烟花錄一名
　大業拾遺記文詞極惡可疑而大業幸江都記自有
　詩一巻唐著作郎杜寶所纂明清有之永平時揚州
　印本也(揮麈錄/)
詩體如八音歌建除體之類古人賦詠多矣用十二神
　爲詩者始見於沈炯山谷亦嘗效爲之余友人莫之
<pb:KR4i0012_WYG_073-4a>
　用其祖戩嘗以辯舌說賊脫百人於死意其後必昌
　而之用乃貧不能以自存天理殆難曉也余嘗以此
　格作詩贈之云抱犬髙眠已云足更得牛衣有餘燠
　起来敗絮擁懸鶉誰羨龍髯織氷縠踏翻菜園底用
　羊從他春雷吼枯腸擊鐘烹鼎莫渠愛小芼自詡猴
　葵香半世飢寒孔移帶鼠米占来身漸泰吉雲神馬
　日匝三摴蒱肯作猪奴態虎頭食肉何足誇隂德由
　来報宜奢丹竈功成無躍兔玉函方秘緣青蛇(丹陽/)
<pb:KR4i0012_WYG_073-4b>
　(集/)
坡有欲吐狂言喙三尺怕君瞋我却須吞嘗疑其語太
　怪及觀杜集亦有臨風欲慟哭聲出巳復吞韋蘇州
　髙歌長安酒中憤不可吞(䂬溪/)
杜云卿到朝廷說老翁漂零巳共滄浪客又朝覲從容
　問幽仄勿云江漢有垂綸其後夢得送陳郎中云若
　問舊人劉子政而今懶拙每如初送慧則云休公乆
　别如相問楚客逢秋心更悲小杜江湖酒伴如相問
<pb:KR4i0012_WYG_073-5a>
　終老烟波不計程交游問我憑君道除却鱸魚更不
　聞商隠寄崔侍御云若向南臺見鶯友爲言垂翅度
　春風臨川舊人亦見如相問爲道方尋朩雁編歸見
　江東諸父老爲言飛鳥會知還聖俞倘或無忘問姓
　名爲言懶拙皆如故東坡單于若問君家世莫道中
　朝第一人皆有所因也(黄常明/)
韋應物詩擬陶淵明而作者甚多然終不近也答長安
　丞裴說詩云臨流意巳悽采菊露未晞舉頭見秋山
<pb:KR4i0012_WYG_073-5b>
　萬事都若遺蓋效淵明采菊東籬下悠然見南山此
　中有真意欲辨巳忘言之句也然淵明解落世紛深
　入理窟但見萬象森羅莫非真親故因見南山而真
　意具焉應物乃因意悽而采菊因見秋山而遺萬事
　其與陶所得異矣(葛常之/)
苕溪云退之赤藤杖詩空堂晝眠倚戸牖飛電著壁搜
　蛟螭故東坡鐵拄杖云入懐氷雪生秋思倚壁蛟龍
　䕶晝眠山谷卭竹杖贊涪翁晝寢蒼龍挂壁皆用退
<pb:KR4i0012_WYG_073-6a>
　之詩(䂬溪/)
杜云嗜酒狂嫌阮知非老笑蘧近集有素書欵欵誰憐
　杜彩筆遒遒獨勝江榻畔烟花常歎杜海中童丱尚
　追徐河魚潰腹空號楚汗足流骹始信吳皆用此格
　(同上/)
西京雜記載司馬相如將聘茂陵人女爲妾卓文君作
　白頭吟以自絶相如乃止樂府詩集謂白頭吟疾人
　以新間舊不能至白首故以爲名余觀張籍白頭吟
<pb:KR4i0012_WYG_073-6b>
　云春天百草秋始衰棄我不待白頭時羅襦玉珥色
　未暗今朝巳道不相宜李白白頭吟云妾有秦樓鏡
　照心勝照井願持照新人雙對可憐影其語感人深
　矣至劉希夷作白頭吟乃云寄言全盛紅顔子須憐
　半死白頭翁此翁白頭真可憐伊昔紅顔美少年則
　是言男為女所棄而作與文君白頭吟之本意異矣
　(韻語陽秋/)
老杜贈李秘書觸目非論故新文尚起予太白酬竇公
<pb:KR4i0012_WYG_073-7a>
　衡云曽無好事来相訪頼爾髙文一起予韋蘇州每
　一覩之子髙詠尚起予昌黎酬張韶州將經貴郡煩
　留客先惠髙文謝起予豈非用事偶合數公非蹈襲
　者(䂬溪/)
元白齊名有自来矣元微之冩白詩於閬州西寺白樂
　天冩元詩百篇合為屏風更相傾慕如此樂天必言
　微之詩得己格律頓進所謂每被老元偷格律是也
　然微之江陵放言與送客嶺南詩樂天皆擬其作何
<pb:KR4i0012_WYG_073-7b>
　耶東坡嘗效山谷體作江字韻詩山谷謂坡收斂光
　芒入此窘步余於樂天亦云(丹陽集/)
仲長統云垂露成幃張霄成幄沆瀣當餐九陽代燭蓋
　取無情之物作有情用也自後竊取其意者甚多張
　志和則云太虚爲室明月爲燭王康琚則云華條當
　圜屋翠葉代綺窓吳筠則云綠竹可充食女蘿可代
　裾劉伶則云日月爲扃牖八荒爲庭衢皆是意也李
　義山無題詩云春蠶到死絲方盡蠟燭成灰淚始乾
<pb:KR4i0012_WYG_073-8a>
　此又是一格今效此體爲俚語小詞傳於世者甚多
　不足道也(丹陽集/)
皮日休雜體詩序曰詩云螮蝀在東又曰鴛鴦在梁雙
　聲起於此也陸龜䝉詩序曰疊韻起自梁武帝云後
　牖有朽栁當時侍從之臣皆唱和劉孝綽云梁王長
　康强沈休文云載載每礙埭自後用此體作為小詩
　者多矣如王融所謂園衡炫紅蘤湖行曄黄華温庭
　筠所謂棲息銷心象簷楹溢艶陽皆傚雙聲而爲之
<pb:KR4i0012_WYG_073-8b>
　者也陸龜䝉所謂瓊英輕明生竹石滴瀝碧皮日休
　所謂康莊傷荒凉生虜部伍苦皆傚疊韻而爲之者
　也南北朝人士多喜作雙聲疊韻如謝莊羊戎魏收
　崔巖輩戲謔談諧之語往往載在史冊可得而攷焉
　(丹陽集/)
　
　
　詩話總龜後集巻二十五

<pb:KR4i0012_WYG_074-1a>
欽定四庫全書
　詩話總龜後集巻二十六　宋　阮　閱　撰
　　節候門
徽宗宣和七年十二月二十一日勅睿謨殿張燈預賞
　元宵曲宴近臣命左丞王安中中書侍郎馮熙載爲
　詩以進安中云上帝通明闕神霄廣愛天九光環日
　月五色麗雲烟紫袖開三極瓊璈列萬仙希夷塵境
　斷髣髴玉經傳妙道逢昌運真王撫契賢龜圖規大
<pb:KR4i0012_WYG_074-1b>
　壯龍位正純乾穹昊親無間皇居綴自然剛風同變
　化祥氣共陶甄層觀星潢上重闉斗柄邊摩空百雉
　峻冠嶠六鼇連夢想何嘗到階升信有緣昕朝初放
　仗密宴忽聞宣清禁来鳴佩修郎入並肩獸鋪金半
　闔鸞障繡微褰霽景留庭砌雷文繪桷梴宫簾波錦
　漾殿榜字金填花擁巍巍座香浮秩秩筵嵩呼稱萬
　億韶奏侍三千華歳推堯厯元璣候舜璿氷霜知臘
　後梅栁認春前造化應呈巧芳菲巳鬬妍樛枝彫檻
<pb:KR4i0012_WYG_074-2a>
　小多葉露桃鮮錯落飛杯斚鏘洋雜管絃承雲歌歴
　歴回雪舞翩翩黼幄祥氛合銅壺永漏延鎬京方置
　醴羲馭自停鞭上聖情彌渥諸臣意更䖍宗藩親魯
　衞相芾拱閎顛側弁恩光浹中觴詔蹕旋寶熏攜滿
　袖御果得加籩要賞嬉遊盛儀追步武遄騰身複道
　表送日夾城壖仰挹蒼龍象旁臨艮嶽巔謳歌紛廣
　陌簫鼓樂豐年赫奕攢輕幰珍竒集市㕓博盧多袒
　跣飲肆競蹁躚蕃衍開朱邸崔嵬照彩椽橋虹彎矗
<pb:KR4i0012_WYG_074-2b>
　矗江練泮濺濺擊柝周廬晚張燈别院先餘霞揺綺
　暈列宿合珠躔浩蕩三山島棱層十丈蓮再趨天北
　極却立榻東偏既用家人禮仍占聖製篇兕觥從酩
　酊蟾魄待嬋娟轉盻隨親指環觀得從穿曲屏紅浪
　蹙巨柱赤虬纒光透垂枝井晶銜帶璧錢蕭臺千級
　峻重屋八窓全就席花墪匝行樽紫袖揎交輝方爍
　爍起立復闐闐䆳宇會寧過中宵勝賞專鋪陳尤有
　韻清雅不相沿戸箔明珠串欄缸水碧巻規模商&KR0008;
<pb:KR4i0012_WYG_074-3a>
　鉒欵識魯壺鐫秦曲移筝柱唐粧儼鬢蟬窄襟珠綴
　領髙朶翠為鈿喜氣排寒沍輕颸洗静便層琳藉璣
　組方鼎炷龍涎瑪瑙供盤大玻璃琢琖圓暖金傾小
　榼屑玉釀新泉帝子天才異英姿棣萼聨頻看揮斗
　盌端是吸鯨川推食俱均逮攘餐及墜捐海螯初破
　殻江柱乍離淵寧數披綿雀休論縮頸鯿南珍誇飣
　餖北饌厭烹煎賜橘懐頳卵酡顔釂寶船言歸荷慈
　惠末節笑拘攣放鑰嚴扃啓籠紗逸足牽氷輪挂銀
<pb:KR4i0012_WYG_074-3b>
　漢夜色映華韉人識重熈象功參獨斷權五辰今不
　忒六氣永無愆天紀承三古時雍變八埏比閭増版
　籍疆埸罷戈鋋文軌包夷夏弦歌徧幅員恢儒榮藻
　茆作士極魚鳶慶胄貽謀顯多男景福緜迓衡常穆
　穆遵路益平平亭障今踰隴耕耘久際燕信通鵬海
　漲威竄犬戎羶東擬封雲岱西將款澗瀍琳科宣蕊
　笈玉府下雲軿帝耤勤初播宫蠶長自眠繭絲登六
　寢稃米秀中田廟祀垂昭格壇光監吉蠲靈芝滋菌
<pb:KR4i0012_WYG_074-4a>
　蠢甘醴湧潺湲合教龎風革頒經衆疾痊雨隨親禱
　降河避上流遷執契皇猷洽披圖福物駢太和輸槖
　籥妙用絶蹄筌此際君臣恱應先簡冊編雅稱魚罩
　罩頌述鼓咽咽詎比千齡遇猶聞四始箋羇臣起韋
　布陋質愧駑鉛驟俾陪機政由来出眷憐恩方拜綸
　綍報未効塵涓宻席叨臨勸凡踪第曲拳雖無三峽
　水曽步八花甎踰望知難稱非才合勉旃鈞天思盡
　賦賸續白雲牋熈載云化工欲放陽春到先教元冥
<pb:KR4i0012_WYG_074-4b>
　戮衰草凝氷封地萬木僵誰向雪中探天巧璿璣星
　回斗指寅羣芳未知時巳春人心蕩漾趂佳節燈夕
　獨冠年華新昇平萬里同文軌井邑相連通四裔蘭
　膏競吐夜烘春和叔回車避羲轡巍巍九禁倚天開
　温風更覺先春来試燈不用雨花落迎陽爲却寒崔
　嵬宣和初載元冬尾瑞白纔消塵不起穆清光賞屬
　欽鄰錦繡雲龍頒宴喜初聞傳詔開睿謨步障㡬里
　承金鋪調音度曲三千女正似廣樂陳清都遏雲妙
<pb:KR4i0012_WYG_074-5a>
　唱韓娥侣回雪飛花稱獨步千春蟠朩效紅英獻壽
　當筵豈金母上林晚色烟藹輕景龍遊人歡笑聲霞
　裾月佩擁仙仗翠鳳挾輦趨平成銅華金掌散晶彩
　翠碧重重簇珠琲先從前殿望脩廊日出綺霞紅茜
　海神光通透雲母屏驪龍出舞波濤驚煌煌黼座承
　天命座下錯落如明星榻前玉案肴核旅獸炭銀爐
　夜初鼓憲天重屋訝雲屯崇道簫臺疑蜃吐前楹火
　柱回萬牛藺卿璧碎色光浮周圍照耀眼界徹氷壺
<pb:KR4i0012_WYG_074-5b>
　漾月生珠流㸃㸃金錢盡銜璧豹髓騰輝粲銀礫絲
　篁人籟有機緘皦繹清音傳屋壁須臾隨蹕登會寧
　如驂鸞鶴遊紫清彩蟾倒影上浮空纎雲不㸃惟光
　明四壁垂簾圍煖玉銀缸吐艶相連屬棼楣横帶碧
　玻璃一朶翠雲承日轂萬光閃爍争吐吞燭龍銜耀
　輝西崑又如電母神鞭馳金蛇著壁不可捫端信竒
　工通造化豈比胡人能幻假丹青漫數顧虎頭盤礴
　解衣催客冩此時帝御鈞天臺紫垣兩兩明三台尚
<pb:KR4i0012_WYG_074-6a>
　方飲器萬金寶古玉未足誇雲雷帝旁侍女雲華品
　玉立仙標及時韻四音促柱泛笙簫應有翔鸞落千
　仞龍瓶㵼酒如流泉御厨絡繹紛珍鮮榻邊争欲供
　天笑快倒頗類鯨吸川厭厭夜飲方歡浹玉漏頻催
　鼓三疊金門初下醉歸時正見氷輪上城堞微臣去
　歳陪清班惡詩誤辱重曈觀小才易窮真鼠技再賦
　愈覺相如慳履道彦為二集中今不復印行故錄於
　此
<pb:KR4i0012_WYG_074-6b>
荆楚記云屈原以五月五日投汨羅而死人傷之以舟
　檝拯焉故武陵競渡用五月五日蓋本諸此劉夢得
　云今舉檝相和之音皆曰何在蓋所以招屈原也詩
　曰湘江五月平隄流邑人相將浮彩舟靈均何在歌
　已矣哀音振檝從此起又有招屈亭詩所謂曲終人
　散空江暮招屈亭前水東注是也今江浙間競渡多
　用春月疑非招屈之義及考沈佺期三月三日獨坐
　驩州詩云誰念招魂節翻爲禦魅囚王績三月三日
<pb:KR4i0012_WYG_074-7a>
　賦亦云新開避忌之席更作招魂之所則以上巳爲
　招屈之時其必有所據也予觀琴操云介子推五月
　五日焚林而死故是日不得發火而異苑以爲寒食
　始禁烟蓋當時五月五日以周正言之耳今用夏正
　乃三月也屈原以五月五日死而佺期王績以上巳
　爲招魂之節者亦豈是耶
歳時有祓除不祥之具而元日尤多如桃版葦索磔雞
　之類是也飲屠蘇酒亦所以祓瘟禳惡而法必自幼
<pb:KR4i0012_WYG_074-7b>
　飲何耶顧况歳日口號云還丹寂寞羞明鏡手把屠
　蘇先少年白樂天元日贈劉夢得詩亦云與君同甲
　子歳酒合誰先元日飲酒則先卑而後尊自唐以来
　已如此矣四時月令云進椒酒次第當從小起而董
　勛告晉海西公曰小者得歳故先酒賀之老者失歳
　故後與酒似亦不爲無理(並丹陽集/)
先文康公晚歳卜居於寶溪之上建觀禊堂於水濱紹
　興癸丑與客汎舟修禊甚樂距永和癸丑不知其㡬
<pb:KR4i0012_WYG_074-8a>
　癸丑也因與客相與推算自永和九年歳甲子一周
　爲晉義熈九年又一周爲宋元徽元年自後梁大通
　元年隋開皇十三年唐永徽四年開元元年大厯八
　年太和七年景福二年周顯徳二年本朝祥符六年
　熙寧六年皆歳在癸丑凡七百八十年矣乃作詩以
　紀其事云快雨霽亭午晴曦作春妍鄰曲饒勝士共
　開浮水筵中流愜嘯詠隱浪金壺偏紅芰初出水捧
　劍疑来前緬懐蘭亭會七百八十年可憐右軍癡生
<pb:KR4i0012_WYG_074-8b>
　死情纒綿由来彭殤齊顧或謂不然吾黨殆天放卜
　夜就管絃尺六細腰女舞袖輕回旋且畢今日歡不
　期来者傳(同上/)
上巳日於流水上洗濯祓除去宿垢故謂之祓禊禊者
　潔也王逸少作蘭亭叙云永和九年歳在癸丑會於
　會稽山隂之蘭亭修禊事也當其羣賢畢集遊目騁
　懐之際而感慨係之乃有一死生爲虚誕齊彭殤為
　妄作之語議者以此咎羲之之未達也(同上/)
<pb:KR4i0012_WYG_074-9a>
自冬至一百五日至寒食故世言寒食皆稱一百五杜
　子美一百五日夜對月云無家對寒食有淚如金波
　姚合寒食書事詩云今朝一百五出戸雨初晴則是
　詩人例以百五日爲寒食也或者乃謂自冬至至清
　明凡七氣至寒食止百五日殊不知厯家以餘分演
　之也司馬彪續漢書云介子推焚林而死故寒食不
　忍舉火至今有禁烟之說盧象所謂子推言避世山
　火遂焚身四海同寒食千秋爲一人是也太原一郡
<pb:KR4i0012_WYG_074-9b>
　舊俗禁烟一月周舉為郡守以人多死移書惟秪禁
　烟三日子美清明詩云朝来新火起又家人鑽火用
　青楓皆在寒食三日之後則知禁烟止於三日也而
　韓翃有寒食即事詩乃云春城無處不飛花寒食東
　風御栁斜日暮漢宫傳蠟燭青烟散入五侯家不待
　清明而巳傳新火何耶元微之連昌宫詞云初過寒
　食一百六店舎無烟宫樹綠念奴覓得又連催特勅
　宫中許然燭一百六在清明前寒食之後是時店舎
<pb:KR4i0012_WYG_074-10a>
　巳無烟而宫中然燭乃一時之權宜爾或云龍星朩
　之位也春屬東方心爲大火懼火盛故禁火是以寒
　食有龍忌之禁則所謂禁烟又未必爲子推設也(同/)
　(上/)
　
　
　
　
<pb:KR4i0012_WYG_074-10b>
　
　
　
　
　
　
　
　詩話總龜後集巻二十六

<pb:KR4i0012_WYG_075-1a>
欽定四庫全書
　詩話總龜後集巻二十七　宋　阮　閱　撰
　　詠物門
杜集及馬與鷹甚多亦屢用屬對如老驥倦知道蒼鷹
　飢易馴老驥思千里飢鷹待一呼老馬倦知道蒼鷹
　飢著人驥病偏思秣鷹愁怕入籠放蹄知赤驥捩翅
　服蒼鷹老驥倦驤首飢鷹愁易馴驄馬行云吾聞良
　驥老始成此馬數年人更驚又不比俗馬空多肉一
<pb:KR4i0012_WYG_075-1b>
　洗萬古凡馬空楊監出畫鷹云干戈少暇日真骨老
　崖嶂為君除狡兔㑹見翻韝上王兵馬二角鷹云安
　得汝輩皆其羣驅出六合梟鸞分畫鷹云何當擊凡
　鳥毛血灑平蕪餘尚多有之蓋以壯心未甘伏櫪嫉
　惡剛腸尤思排擊語曰驥不稱其力稱其徳也左氏
　曰見無禮於其君者如鷹鸇之逐鳥雀也少陵有焉
　(葛常之/)
周顒有云性命之在彼極切滋味之於我可除今人以
<pb:KR4i0012_WYG_075-2a>
　活臠而資口腹者比比皆是也是誠何心哉或曰羊
　豕大身難於刲割蚶蛤微命易於烹熬如是則性命
　之小者尤不幸也鍾岏嘗告其師何子季曰車螯蚶
　蠣眉目内闕脣吻外緘不悴不榮曽草朩之不若無
　聲無臭與瓦礫其何算故可長充庖厨永爲口實何
　其仁於大而忍於細歟山谷信佛甚篤而晚年酷好
　食蟹所謂寒蒲束縛十六輩已覺酒興生江山又云
　雖爲天上三辰次未免人間五鼎烹乃果於殺如此
<pb:KR4i0012_WYG_075-2b>
　何哉東坡在海南爲殺雞而作疏張乖崖在成都爲
　刲羊而轉經豈愛物之仁不能勝口腹之欲耶山谷
　談無碍禪蘇張行有為法亦各其所見爾
永叔堪笑區區郊與島螢飛露濕吟秋草以爲二子之
　窮子美亦有暗飛螢自照水宿鳥相呼幸因腐草出
　敢近太陽飛雖吟詠微物曽無一㸃窮氣
臨川蕭蕭出屋千尋玉(竹也/)靄靄當窓一炷雲(香也/)皆
　不名其物然子厚破額山前碧玉流(泉也/)已有此格
<pb:KR4i0012_WYG_075-3a>
　近詩蕨芽已作小兒拳退之已有初拳㡬枝蕨
竹未嘗香也而杜子美詩云雨洗娟娟浄風吹細細香
　雪未嘗香也而李太白詩云瑶臺雪花數千㸃片片
　吹落春風香(葛常之/)
韓退之雙鳥詩多不能曉或者謂其詩有不停兩鳥鳴
　百物皆生愁不停兩鳥鳴大法失九疇周公不爲公
　孔子不爲邱之句遂謂排釋老而作其實非也前云
　一鳥落城市一鳥巢巖幽後云天公怪兩鳥各捉一
<pb:KR4i0012_WYG_075-3b>
　處囚則豈謂釋老耶余嘗觀東坡作李白畫像詩云
　天人㡬何同一漚謫仙非謫乃其游揮斥八極隘九
　州化爲二鳥鳴相酬一鳴一息三千秋縻之不得矧
　肯求且知所謂雙鳥者退之與孟郊輩爾所謂不停
　兩鳥鳴等語乃實公告天之言甚其辭以譖二鳥爾
　落城市退之自謂巢巖幽謂孟郊輩也各捉一處囚
　非囚禁之囚止言韓孟各居天一方爾末云還當三
　千秋更起鳴相酬謂賢者不當終否當有行其言者
<pb:KR4i0012_WYG_075-4a>
　(同上/)
本事云鮑當孤鴈詩云更無聲接續空有影相隨孤則
　孤矣豈若子美孤鴈不飲啄飛鳴尤念羣誰憐一片
　影相失萬重雲有不盡之意乎(同上/)
王誼伯謂西川有杜鵑東川無杜鵑蓋是題下注斷自
　我昔遊錦城為句首子瞻謂杜備諸家體非必牽合
　程度詩意蓋譏當時刺史有禽鳥不若者明皇以後
　天步多棘凡尊君者為有也懐貳者為無也魯直亦
<pb:KR4i0012_WYG_075-4b>
　云臣結春秋二三策臣甫杜宇再拜詩忠臣銜憤痛
　切骨後世但識瓊瑰辭今觀此篇叙鴻鴈羔羊禮自
　太古尊君親上之意為明皇設不疑至於杜鵑行乃
　云雖同君臣有舊禮骨肉滿眼身羇孤又云爾惟摧
　殘始發憤羞帶羽翮傷形愚指斥罵詈殊無致嚴之
　語莫不皆有所主也(黄常明/)
東坡南都王誼伯書江濱驛垣謂子美詩歴五季兵火
　多舛缺竒異雖經其祖父所理尚有疑闕者誼謂西
<pb:KR4i0012_WYG_075-5a>
　川有杜鵑東川無杜鵑涪萬無杜鵑雲安有杜鵑蓋
　是題下注斷自我昔遊錦城為首句誼伯悞矣且子
　美詩備諸家體非必牽合程度偘偘者然也是篇句
　處凡五杜鵑豈可以文害辭辭害意耶原子美之意
　類有所感託物以發者也亦六義之比興離騷之法
　歟按博物志杜鵑生子寄之他巢百鳥為飼之故江
　東所謂杜宇曽為蜀帝王化禽飛去舊城荒且禽鳥
　之微有識故子美詩云重是古帝魂又曰禮若奉至
<pb:KR4i0012_WYG_075-5b>
　尊子美蓋譏當時刺史有不禽鳥若也唐自明皇以
　後天步多棘刺史能不忘君可得而考也嚴武在蜀
　雖横斂刻薄而實資中原是西川有杜鵑耳其不䖍
　王命負固以自抗擅軍旅絶貢賦如杜克遜在梓州
　爲朝廷西顧之憂是東川無杜鵑耳至於涪萬雲安
　刺史微不可考凡尊君者為有也懐貳者為無也不
　在夫杜鵑真有無誼伯以為来東川聞杜宇聲乃始
　疑子美跋疐紙上語又云子美不應疊用韻子美自
<pb:KR4i0012_WYG_075-6a>
　我作古疊用韻無害於詩僕所見如此誼伯博學强
　辯殆必有以折中之(䂬溪/)
花卿歌云用如快鶻風火生南史曹景宗謂所親曰昔
　在鄉里與少年輩拓弓弦作霹靂聲箭如餓鴟呌覺
　耳後生風鼻尖出火子美蓋不拘泥於鴟鶻之異也
　(黄常明/)
栁子厚牡丹曰欹紅醉濃露窈窕留餘春坡云殷勤朩
　芍藥獨自殿餘春留與殿重輕雖異各有宜也
<pb:KR4i0012_WYG_075-6b>
楊中立梅詩云欲驅殘臘變春風只有寒梅作選鋒頗
　恨不與殿軍商確正一的對(同上/)
西湖浮動横斜之句最爲前輩擊節常恨未見全篇得
　其集觀之云衆芳揺落獨暄妍占盡風情向小園踈
　影横斜水清淺暗香浮動月黄昏霜禽欲下先偷眼
　粉蝶如知合斷魂幸有微吟可相狎不須檀板共金
　樽其卓絶不可及專在十四字耳又有七言數篇皆
　無如池水倒窺踈影動屋簷斜入一枝低雪後園林
<pb:KR4i0012_WYG_075-7a>
　纔半樹水邊籬落忽横枝之句(䂬溪/)
千里蓴羮未下鹽豉蓋言未受和耳子美豉化蓴絲熟
　又豉添蓴菜紫聖俞送人秀州剰將鹽豉煑紫蓴魯
　直鹽䜴欲催蓴菜熟(同上/)
巴峽中有吐綬雞比常雞差大嗉藏肉綬長闊㡬數尺
　紅碧相間極煥爛常時不見遇晴日則向陽擺之頂
　首先出兩肉角亦二寸許然後徐舒其綬逾時乃斂
　李文饒詩所謂葳蕤散綬輕風裏若銜若垂何可擬
<pb:KR4i0012_WYG_075-7b>
　是也文饒云出剡溪今詢之越人不復有予嘗自峽
　中攜至蘇州人皆不識則知山川風氣所産古今亦
　有不同也(蔡寛夫詩話/)
真珠雞生䕫峽山中畜之甚馴以其羽毛有白圓㸃故
　號真珠雞又名吐綬雞生而反哺亦名孝雉每至春
　夏之交景氣和煖頷下出綬帶方尺餘紅碧鮮然頭
　有翠角雙立良久悉斂於嗉下披其毛不復見或有
　死者割其頸臆間亦無所覩苕溪漁隠曰廣右閩中
<pb:KR4i0012_WYG_075-8a>
　亦有吐綬雞余在二處見人多養之不獨巴峽中有
　也王荆公有絶句云樊籠寄食老低摧組麗深藏肯
　自媒天日晴明聊一吐兒童初見互驚猜(倦游錄/)
李衞公詩云五月畬田收火米三更津吏報朝雞頗似
　少陵句王荆公詩云紛紛易變浮雲白落落難鍾老
　柏青山谷蟹詩云巳標天上三辰次未免人間五鼎
　烹此皆得老杜句法(雪浪齋日記/)
唐故事中書省植紫薇花歴世循用之不以為非至今
<pb:KR4i0012_WYG_075-8b>
　舍人院紫薇閣前植紫薇花用故事也樂天詩云獨
　坐黄昏誰是伴紫薇花對紫薇郎按天文志紫微大
　帝之座也天子之常居也主命主度也何關紫薇花
　事(湘素雜錄/)
嘗見曲中使栁三眠事不知所出後讀玉溪生江之嬀
　賦云豈如河畔牛星隔歳止聞一過不比苑中人栁
　終朝剰得三眠注云漢苑中有栁狀如人形號曰人
　栁一日三起三倒(漫叟詩話/)
<pb:KR4i0012_WYG_075-9a>
玉溪生牡丹詩錦帳佳人乃越絶書中事退之燈花詩
　全似老杜所用黄裏事見前漢黄屋注中荆公詩曰
　溪邊飲啄白浮鳩浮鳩出晉志(雪浪齋日記/)
牧之和裴傑新櫻桃詩云忍用烹騂酪從將玩玉盤流
　年如可住何必九華丹唐人巳用櫻桃薦酪也苕溪
　漁隱曰摭言載唐新進士尤重櫻桃宴劉覃及第大
　會公卿和以糖酪用享人獻一小盤則唐人用櫻桃
　薦酪此事又可驗矣(髙齋詩話/)
<pb:KR4i0012_WYG_075-9b>
老杜櫻桃詩云西蜀櫻桃也自紅野人相贈滿筠籠數
　回細冩愁仍破萬顆勻圓訝許同此詩如禪家所謂
　信手拈来頭頭是道者直書目前所見平易委曲得
　人心所同然但他人艱難不能發耳至於憶昨賜霑
　門下省退朝擎出大明宫金盤玉著無消息此日嘗
　新任轉蓬其感興皆出於自然故終篇遒麗韓退之
　有賜櫻桃詩云漢家舊種明光殿炎帝還書本草經
　豈似滿朝承雨露共看轉賜出青冥香隨翠籠擎偏
<pb:KR4i0012_WYG_075-10a>
　重色照銀盤冩未停食罷自知無補報空然慙汗仰
　皇扃蓋學老杜前詩然搜求事跡排比對偶其言出
　於勉强所以相去甚逺若非老杜在前人亦安敢輕
　議(詩眼/)
温庭筠小詩尤工如牆髙蝶過遲又蝶翎胡粉重鴉背
　夕陽多又過蘇武廟詩云歸日樓臺非甲帳去時冠
　劍是丁年(雪浪齋日記/)
温飛卿晚春曲云家臨長信往来道乳燕雙雙拂烟草
<pb:KR4i0012_WYG_075-10b>
　油壁車輕金犢肥流蘇帳曉春雞報籠中嬌鳥煖猶
　睡簾外落花閒不掃衰桃一樹近前池似惜容顔鏡
　中老殊有富貴佳致也(苕溪漁隠/)
韓偓詩云鵞兒唼啑雌黄觜鳳子輕盈膩粉腰事見崔
　豹古今注云蛺蝶大者為鳳子(西清詩話/)
傳道嘗於彭門壁間見書一聨云一鳩鳴午寂雙燕話
　春愁後以語東坡且謂公然否坡笑曰此唐人得意
　句僕安能道此苕溪漁隠曰余嘗用此語作春日一
<pb:KR4i0012_WYG_075-11a>
　聨云話盡春愁雙紫燕喚回午夢一黄鸝(同上/)
陳恭公執中以衞尉寺丞知梧州驛遞上疏乞立儲貳
　真宗嘉其敢言翌日臨朝袖其疏以示執政歎奬久
　之召爲右正言然爲王冀公所忌一日真宗賦御溝
　栁詩宣示宰相兩省皆和進恭公因進詩曰一度春
　来一度新翠光長得照龍津君王自愛天然色恨殺
　昭陽學舞人(東軒筆錄/)
紅梅清艷兩絶昔獨盛於姑蘇晏元獻始移植西岡第
<pb:KR4i0012_WYG_075-11b>
　中特珍賞之一日貴游賂園吏得一枝分接由是都
　下有二本公嘗與客飲花下賦詩曰若更遲開三二
　月北人應作杏花看客曰公詩固佳特比擬何淺也
　公笑曰顧傖父安得不然一坐絶倒王君玉聞盜花
　事以詩遺公云館娃宫裏舊精神粉瘦瓊寒露蕊新
　園吏無端偷折去鳳城從此有雙身自爾名園事培
　接遍都城矣苕溪漁隠曰王介甫紅梅詩云春半花
　纔發多應不奈寒北人初未識渾作杏花看與元獻
<pb:KR4i0012_WYG_075-12a>
　之詩暗合然介甫句意俱工勝元獻逺矣(西清/)
　
　
　
　
　
　
　
<pb:KR4i0012_WYG_075-12b>
　
　
　
　
　
　
　
　詩話總龜後集巻二十七

<pb:KR4i0012_WYG_076-1a>
欽定四庫全書
　詩話總龜後集巻二十八　宋　阮　閱　撰
　　詠物門
歐陽文忠公極賞林和靖疎影横斜水清淺暗香浮動
　月黄昏之句而不知和靖别有詠梅一聨云雪後園
　林纔半樹水邊籬落忽横枝似勝前句不知文忠何
　緣棄此而賞彼文章大槩亦如女色好惡止繫於人
　苕溪漁隠曰王直方又愛和靖池水倒窺疎影動屋
<pb:KR4i0012_WYG_076-1b>
　簷斜入一枝低以謂此句於前所稱真可處伯仲之
　間余觀此句畧無佳處直方何爲喜之真所謂一蟹
　不如一蟹也(山谷/)
爲詩當飽參然後臭味乃同雖爲大宗匠者亦然月觀
　横枝之語乃何遜之妙處也自林和靖一參之後參
　之者甚多(雪浪齋日記/)
唐人牡丹詩云紅開西子粧樓曉翠掲麻姑水殿春若
　改春作秋全是蓮花詩林和靖梅花詩云疎影横斜
<pb:KR4i0012_WYG_076-2a>
　水清淺暗香浮動月黄昏近似野薔薇也(陳輔之詩/)
　(話/)
凡詠梅多詠白而荆公詩獨云鬚撚黄金危欲墮蔕團
　紅蠟巧能糚不惟造語巧麗可謂能道人不到處矣
　又東坡詠梅一句云竹外一枝斜更好語雖平易然
　頗得梅之幽獨閒静之趣凡詩之詠物雖平淡巧麗
　不同要能以隨意造語爲工荆公後復有詩云遥知
　不是雪爲有暗香来蓋取蘇子卿云只言花似雪不
<pb:KR4i0012_WYG_076-2b>
　悟暗香来之意公在金陵又有和徐仲顰文字韻梅
　詩二首東坡在嶺南有暾字韻梅詩三首皆韻險而
　語工非大手筆不能作也(遯齋閒覽/)
驛使前時走馬回北人從識越人梅清香莫把酴醿比
　只欠溪邊月下杯此梅二丈京師逢賣梅花絶句吾
　隨後輩猶及與之周旋覽其親書如見其抵掌談笑
　也(東坡/)
韓持國雖剛果特立風節凛然而情致風流絶出時輩
<pb:KR4i0012_WYG_076-3a>
　許昌崔象之侍郎舊第今為杜君章所有㕔後小亭
　僅丈餘有海棠兩株持國每花開輒載酒日飲其下
　竟謝而去歳以爲常至今故吏猶能言之余嘗於小
　亭柱間得公二絶句其一云濯錦江頭千萬枝當年
　未解惜芳菲而今得向君家見不怕春寒雨濕衣尚
　可想見當時氣味韓忠獻公嘗帥蜀持國兄弟皆侍
　行尚少故前句云爾其二云長條無風亦自動柔艷
　著雨更相宜漫其後句苕溪漁隠曰鄭谷海棠詩云
<pb:KR4i0012_WYG_076-3b>
　穠麗最宜新著雨妖嬈全在欲開時前輩以謂此兩
　句說盡海棠好處今持國柔艷著雨更相宜之句乃
　用鄭谷語也至於東坡作此詩則詞格超逸不復蹈
　襲前人其詩有嫣然一笑竹籬間桃李漫山總粗俗
　自然富貴出天姿不待金盤薦華屋朱脣得酒暈生
　臉翠袖巻紗紅映肉林深霧暗曉光遲日暖風輕春
　睡足雨中有淚亦悽愴月下無人更清淑元豐間東
　坡謫黄州寓定惠院院之東小山上有海棠一株特
<pb:KR4i0012_WYG_076-4a>
　繁茂每歳盛開時必爲攜客置酒巳五醉其下矣故
　作此長篇平生喜爲人冩蓋人間刋石者自有五六
　本云軾平生得意詩也(石林詩話/)
隠居詩話云吕士隆知宣州好以事笞官妓妓皆欲逃
　籍而未能也會杭州有一妓到宣其色藝可取士隆
　喜之留之使不去一日郡妓復犯小過士隆又欲笞
　之妓泣訴曰某不敢辭罪但恐杭妓不能安也士隆
　愍而捨之聖俞因作莫打鴨一篇曰莫打鴨打鴨驚
<pb:KR4i0012_WYG_076-4b>
　鴛鴦鴛鴦新向池邊浴不比孤洲老秃鶬秃鶬尚欲
　逺飛去何况鴛鴦羽翼長蓋謂此也
詠物詩不侍分明說盡只彷彿形容便見妙處如魯直
　酴醿詩云露濕何郎試湯餅日烘荀令炷爐香義山
　雨詩云摵摵度瓜園依依傍水軒此不待說雨自然
　知是雨也後来魯直無已諸人多用此體(吕氏童䝉/)
　(訓/)
苕溪漁隠曰裴璘詠白牡丹詩云長安豪貴惜春殘争
<pb:KR4i0012_WYG_076-5a>
　賞先開紫牡丹别有玉杯承露冷無人起就月中看
　時稱絶唱以余觀之語句凡近不若胡武平詠白牡
　丹詩云璧堂月冷難成寐翠幄風多不奈寒其語意
　清勝過裴璘逺矣如皮日休詠白蓮詩云無情有恨
　何人見月冷風清欲墮時若移作詠白牡丹詩有何
　不可語更清切耳曼卿詠小桃二絶句云生色深紅
　綬帶長宫簾寒在井欄香母家升上瑶池品先得春
　風一面妝本分桃花寒食前小桃長是上春天二喬
<pb:KR4i0012_WYG_076-5b>
　二趙俱傾國女弟嬌彊意自先其模冩命意豈不佳
　哉
王直方詩話云或有稱詠松句云影揺千尺龍蛇動聲
　撼半天風雨寒者一僧在坐曰未若雲影亂鋪地濤
　聲寒在空或以語聖俞聖俞曰言簡而意不遺當以
　僧語爲優
　
　詩話總龜後集卷二十八

<pb:KR4i0012_WYG_077-1a>
欽定四庫全書
　詩話總龜後集巻二十九　宋　阮　閱　撰
　　詠茶門
庫部林郎中說建州上春採茶時茶園人無數擊鼓聲
　聞數里然一園中纔間壟茶品巳相逺又况山園之
　異耶苕溪漁隠曰歐陽永叔嘗新茶詩云年窮臘盡
　春欲動蟄雷未起驅龍蛇夜聞擊鼓滿山谷千人助
　呌聲喊呀萬朩寒癡睡不醒惟有此樹先萌芽余官
<pb:KR4i0012_WYG_077-1b>
　富沙凡三春備見北苑造茶但其地暖纔驚蟄茶芽
　長已寸許初無擊鼓喊山之事永叔詩與文昌所紀
　皆非也北苑茶山凡十四五里茶味惟均亦豈有間
　壟茶品巳相逺之說耶
歐公和劉原父揚州時會堂絶句云積雪猶封䝉頂樹
　驚雷未發建溪春中州地暖萌芽早入貢宜先百物
　新注云時會堂造貢茶所也余以陸羽茶經考之不
　言揚州出茶惟毛文錫茶譜云揚州禪智寺隋之故
<pb:KR4i0012_WYG_077-2a>
　宫寺枕蜀岡其茶甘香味如䝉頂焉第不知入貢之
　因起於何時故不得而誌之也(苕溪漁隱/)
東坡汲江水煎茶詩云活水還須活火烹自臨釣石取
　深清大瓢貯月歸春甕小杓分江入夜瓶此詩竒甚
　道盡烹茶之要且茶非活水則不能發其鮮馥東坡
　深知此理矣余頃在富沙嘗汲溪水烹茶色香味俱
　成三絶又况其地産茶爲天下第一宜其水異於他
　處用以烹茶水功倍之至於浣衣尤更潔白則水之
<pb:KR4i0012_WYG_077-2b>
　輕清益可知矣近城山間有陸羽井水亦清甘實好
　事者爲名之羽著經言建州茶未得詳則知羽不曽
　至富沙也(同上/)
建安北苑茶始於太宗太平興國二年遣使造之取象
　於龍鳳以别庶㡬由此入貢至道間仍添造石乳其
　後大小龍茶又起於丁謂而成於蔡君謨謂之轉漕
　閩中實董其事賦北苑焙新茶詩其序云産茶者將
　七十郡毎歳入貢皆以社前火前爲名悉無其實惟
<pb:KR4i0012_WYG_077-3a>
　建州出茶有焙焙有三十六三十六中惟北苑先發
　而味尤佳社前十五日即採其芽日數千工聚而造
　之逼社即入貢工甚大造甚精皆載於所撰建安茶
　錄仍作詩以大其事云北苑龍茶者甘鮮的是珍四
　方惟數此萬物更無新纔吐微茫緑初沾少許春散
　尋縈樹遍急採上山頻宿葉寒猶在芳芽冷未伸持
　将溪口焙伇用雨中民長疾勾萌拆開齊分兩均帶
　烟蒸雀舌和露疊龍鱗貢作勝諸道先嘗祇一人緘
<pb:KR4i0012_WYG_077-3b>
　封瞻闕下郵傳渡江濱特㫖留丹禁殊恩賜近臣啜
　宜靈藥助用與上樽親頭進英華盡初烹氣味醇細
　香勝却麝淺色過於筠顧渚慙投朩宜都愧積薪年
　年號供御天産壯甌閩此詩叙貢茶頗爲詳盡亦可
　見當時之事也又君謨茶錄序云臣前因奏事伏䝉
　陛下諭臣先任福建轉運使日所進上品龍茶最為
　精好臣退念草朩之微首辱陛下知鑒若處之得地
　則能盡其材昔陸羽茶經不第建安之品丁謂茶圖
<pb:KR4i0012_WYG_077-4a>
　獨論採造之事至於烹試曽未有聞輒條數字簡而
　易明勒成二篇名曰茶錄至宣政間鄭可簡以貢茶
　進用久領漕使創添續入其數浸廣今猶因之細色
　茶五綱凡四十三品形製各異共七千餘餅其間貢
　新試新龍團勝雪白茶御苑玉芽此五品乃水揀爲
　第一餘乃生揀次之又有粗色茶七綱凡五品大小
　龍鳳并揀芽悉入龍腦和膏為團餅茶共四萬餘餅
　東坡題汶公詩巻云上人問我留連意待賜頭綱八
<pb:KR4i0012_WYG_077-4b>
　品茶即今粗色紅絹袋八品者是也蓋水揀茶即社
　前者生揀茶即火前者粗色茶即雨前者閩中地暖
　雨則茶已老而味加重矣山谷和楊王休㸃宻雲龍
　詩云小璧雲龍不入香元豐龍焙承詔作今細色茶
　中却無此一品也又有石門乳吉香口三外焙亦糴
　於北苑皆採摘茶芽送官焙添造毎歳糜金共二萬
　餘緍日役千夫凡兩月方能訖事第所造之茶不許
　過數入貢之後市無貨者人所罕得惟壑源諸處私
<pb:KR4i0012_WYG_077-5a>
　焙茶其絶品亦可敵官焙自昔至今亦皆入貢其流
　販四方悉私焙茶耳蘇黄皆有詩稱道壑源茶蓋壑
　源與北苑爲鄰山阜相接才三里餘其茶甘香特在
　諸私焙之上東坡和曹輔寄壑源試焙新芽詩云仙
　山靈雨濕行雲洗遍香肌粉未勻明月来投玉川子
　清風吹散武林春要知玉雪心腸好不是膏油首面
　新戲作小詩君一笑從来佳茗似佳人山谷謝送碾
　賜壑源揀芽詩云矞雲從龍小蒼璧元豐至今人未
<pb:KR4i0012_WYG_077-5b>
　識壑源包貢第一春御奩碾香俱玉食睿思殿中金
　井欄甘露薦椀天開顔橋山事嚴庀百局衮司諸公
　省中宿中人傳賜夜未央雨露恩光照宫燭右丞似
　是李元禮好事風流有涇渭肯憐天祿校書郎親敕
　家庭遣分惠春風飽食大官羊不慣腐儒湯餅腸搜
　攪十年燈火讀令我胸中書傳香巳戒應門老馬走
　客来問字莫載酒(苕溪漁隠/)
建州陸羽茶經尚未知之但言福建等十二州未詳往
<pb:KR4i0012_WYG_077-6a>
　往得之其味極佳江右近日方有蠟面之號李氏别
　令取其乳作片或號曰京挺的乳及骨子等毎歳不
　過五六萬斤迄今歳出三十餘萬斤凡十品曰龍茶
　鳳茶京挺的乳石乳白乳頭金蠟面頭骨次骨龍茶
　以供乗輿及賜執政親王長主餘皇族學士將帥皆
　得鳳茶舍人近臣賜京挺的乳館閣賜白乳龍鳳石
　乳茶皆太宗令造江右有研膏茶供御即龍茶之品
　也丁謂為北苑茶錄三巻備載造茶之妙未行於世
<pb:KR4i0012_WYG_077-6b>
　(談苑/)
唐茶惟湖州紫筍入貢每歳以清明日貢到先薦宗廟
　然後分賜近臣紫筍生顧渚在湖常二境之間當採
　茶時兩郡守畢至最爲盛集此蔡寛夫詩話之言也
　蔡但知其一而不知其二按陸羽茶經云浙西以湖
　州上常州次湖州生長城縣顧渚山中常州生義興
　縣君山懸脚嶺北峯下唐義興縣重修茶舍記云義
　興貢茶非舊也前此故御史大夫李栖筠實典是邦
<pb:KR4i0012_WYG_077-7a>
　山僧有獻佳茗者會客嘗之野人陸羽以爲芬香甘
　辣冠於他境可薦於上栖筠從之始進萬兩此其濫
　觴也厥後因之徴獻浸廣遂為任土之貢與常賦之
　邦侔矣故玉川子詩云天子須嘗陽羨茶百草不敢
　先開花正謂是也當時顧渚義興皆貢茶又鄰壤相
　接白樂天守姑蘇聞賈常州崔湖州茶山境會想羨
　歡宴因寄詩云遥聞境會茶山夜珠翠歌鍾俱遶身
　盤下中分兩州界燈前合作一家春青娥遞舞應争
<pb:KR4i0012_WYG_077-7b>
　妙紫筍齊嘗各鬭新自歎花時北窓下蒲黄酒對病
　眠人唐袁髙為湖州刺史因修貢顧渚茶山作詩云
　禹貢通逺俗始圖在安人後王失其本職吏不敢陳
　亦有姦佞者因兹欲求伸動生千金費日使萬姓貧
　我来顧渚源得與茶事親黎氓輟耕農採掇實苦辛
　一夫且當役盡室皆同臻捫葛上欹壁蓬頭入荒榛
　終朝不盈掬手足皆鱗皴悲嗟遍空山草朩為不春
　隂嶺芽未吐使曹牒巳頻心争造化先走鋌麋鹿均
<pb:KR4i0012_WYG_077-8a>
　選納無日夜𢷬聲昏繋晨衆功何拮据俯視彌傷神
　皇帝尚巡狩東郊路多堙周回繞天涯所獻惟艱勤
　况減兵革用兼兹困疲民未知供御餘誰合分此珍
　顧省忝邦守有慙復因循茫茫滄海間丹憤何由申
　此詩雅得詩人諷諫之體誠可尚也(苕溪漁隠/)
玉川子有謝孟諫議惠茶歌范希文亦有鬭茶歌此二
　篇皆佳作也殆未可以優劣論然玉川歌云至尊之
　餘合王公何事便到山人家而希文云北苑將期獻
<pb:KR4i0012_WYG_077-8b>
　天子林下雄豪先鬭美若論先後之序則玉川之言
　差勝雖然如希文豈不知上下之分者哉亦各賦一
　時之事耳苕溪漁隠曰藝苑以此二篇皆佳作未可
　優劣論今並全錄余謂玉川之詩優於希文之歌玉
　川自出胸臆造語穏貼得詩人之句法希文排比故
　實巧欲形容宛成有韻之文是果無優劣耶玉川走
　筆謝孟諫議寄新茶云日髙丈五睡正濃軍將打門
　驚周公傳云諫議送書信白絹斜封三道印開緘宛
<pb:KR4i0012_WYG_077-9a>
　見諫議面手閱月團三百片聞道新年入山裏蟄蟲
　驚動春風起天子須嘗陽羨茶百草不敢先開花仁
　風暗結珠琲瓃先春抽出黄金芽摘鮮焙芳旋封裹
　至精至好且不奢至尊之餘合王公何當便到山人
　家柴門反關無俗客紗帽挂頭自煎喫碧雲引風吹
　不斷白花浮光凝椀面一椀喉吻潤兩椀破孤悶三
　椀搜枯腸惟有文字五千巻四椀發輕汗平生不平
　事盡向毛孔散五椀肌骨清六椀通仙靈七椀喫不
<pb:KR4i0012_WYG_077-9b>
　得也惟覺兩腋習習清風生蓬莱山在何處玉川子
　乗此清風欲歸去山上羣仙司下土地位清髙隔風
　雨安得知百萬億蒼生命墮在巔崖受辛苦便為諫
　議問蒼生到頭合得蘇息否希文和章岷從事鬭茶
　歌云年年春自東南来建溪先暖水微開溪邊竒茗
　冠天下武夷仙人從古栽新雷昨夜發何處家家嬉
　笑穿雲去露芽錯落一番榮綴玉含珠散嘉樹終朝
　採掇未盈襜惟求精粹不敢貪研膏焙乳有雅製方
<pb:KR4i0012_WYG_077-10a>
　中圭兮圓中蟾北苑將期獻天子林下雄豪先鬭美
　鼎磨雲外首山銅瓶攜江上中&KR0893;水黄金碾畔緑塵
　飛碧玉甌中翠濤起鬭茶味兮輕醍醐鬭茶香兮薄
　蘭芷其間品第胡能欺十目視而十手指勝若登山
　不可扳輸同降將無窮恥吁嗟天産石上英論功不
　愧階前蓂衆人之濁我可清千日之醉我可醒屈原
　試與招魂魄劉伶却得聞雷霆盧仝敢不歌陸羽須
　作經森然萬象中焉知無茶星商山老人休茹芝首
<pb:KR4i0012_WYG_077-10b>
　陽先生休采薇長安酒價減千萬成都藥市無光暉
　不如仙山一啜好泠然便欲乗風飛君莫羨花間女
　郎只鬭草嬴得珠璣滿斗歸
　
　
　
　
　詩話總龜後集巻二十九

<pb:KR4i0012_WYG_078-1a>
欽定四庫全書
　詩話總龜後集巻三十　　宋　阮　閱　撰
　　詠茶門
趙徳麟著因話錄載其家兵部君性尤嗜茶能自煎謂
　人曰茶須緩火灸活水煎坡有活水還須活火烹恐
　亦用此(黄常明/)
五代時鄭遨茶詩云嫩芽香且靈吾謂草中英夜臼和
　烟搗寒爐對雪烹維憂碧粉散常見綠花生最是堪
<pb:KR4i0012_WYG_078-1b>
　珍重能令睡思清范文正公詩云黄金碾畔綠塵飛
　碧玉甌中翠濤起茶色以白爲貴二公皆以碧綠言
　之何邪(三山老人語錄/)
茶之佳品造在社前其次則火前謂寒食前也其下則
　雨前謂穀雨前也佳品其色白若碧綠者乃常品也
　茶之佳品芽蘖細微不可多得若此數多者皆常品
　也茶之佳品皆㸃啜之其煎啜之者皆常品也齊己
　茶詩曰甘傳天下口貴占火前名又曰髙人愛惜藏
<pb:KR4i0012_WYG_078-2a>
　巖裏白甀封題寄火前丁謂茶詩曰開緘試新火須
　汲逺山泉凡此皆言火前蓋未知社前之品為佳也
　鄭谷茶詩曰入坐半甌輕泛綠開緘數片淺含香鄭
　雲叟茶詩曰維憂碧粉散常見綠花生沈存中論茶
　謂黄金碾畔綠塵飛碧玉甌中翠濤起宜改綠為玉
　翠為素此論可也而舉一夜風吹一寸長之句以爲
　茶之精美不必以雀舌鳥觜為貴今按茶至於一寸
　長則其芽葉大矣非佳品也存中此論曲矣盧仝茶
<pb:KR4i0012_WYG_078-2b>
　詩曰開緘宛見諫議面手閱月團三百片薛能謝劉
　相公寄茶詩曰兩串春團敵夜光名題天柱印維揚
　茶之佳品珍踰金玉未易多得而以三百片惠盧仝
　以兩串寄薛能者皆下品可知也齊己詩角開香滿
　室爐動綠凝鐺丁謂詩曰芽細烹還好鐺新味更全
　此皆煎啜之也煎啜之者非佳品矣唐人於茶雖有
　陸羽爲之說而評論未精至本朝蔡君謨茶錄既行
　則持論精矣以茶錄而覈前賢之詩皆未知佳味者
<pb:KR4i0012_WYG_078-3a>
　也(同上/)
唐以前茶惟貴蜀中所産孫楚歌云茶出巴蜀張孟陽
　登成都樓詩云芳茶冠六清溢味播九區他處未見
　稱者唐茶品雖多亦以蜀茶為重然惟湖州紫筍入
　貢毎歳以清明日貢到先薦宗廟然後分賜近臣紫
　筍生顧渚在湖常二境之間當採茶時兩郡守畢至
　最為盛會杜牧詩所謂溪盡停蠻棹旗張卓翠苔栁
　村穿窈窕桃澗渡喧豗劉禹錫何處人間似仙境春
<pb:KR4i0012_WYG_078-3b>
　山攜妓採茶時皆以此建茶絶無貴者僅得挂一名
　爾至南唐李氏時漸見貴始有團圏之製而造作之
　精經丁晉公始大備自建茶出天下所産皆不復可
　數今其處壑源沙溪土地相去丈尺之間品味已不
　同謂之外焙况他處乎則知雖草朩之微其顯晦亦
　自有時然唐自常衮以前閩中未有讀書者自衮教
　之而歐陽詹之徒始出而終唐世亦不甚盛今閩中
　舉子常數倍天下而朝廷將相公卿毎居十四五人
<pb:KR4i0012_WYG_078-4a>
　物尚爾况草朩微物也顧渚湧金泉毎造茶時太守
　先祭拜然後水漸出造貢茶畢水稍減至供堂茶畢
　巳減半太守茶畢遂涸蓋常時無水也或聞今龍焙
　泉亦然苕溪漁隠曰北苑官焙也漕司歳以入貢茶
　爲上壑源私焙也土人亦入貢茶為次二焙相去三
　四里間若沙溪外焙也與二焙相去絶逺自隔一溪
　茶爲下山谷詩云莫遣沙溪来亂真正謂此也官焙
　造茶常在驚蟄後一二日興工採摘是時茶芽巳皆
<pb:KR4i0012_WYG_078-4b>
　一槍蓋閩中地暖如此舊讀歐公詩有喊山之說亦
　傳聞之訛耳龍焙泉即御泉也水之増減亦隨水旱
　初無漸出遂涸之異但泉水極甘正宜造茶耳(蔡寛/)
　(夫詩話/)
蜀中數處産茶雅州䝉頂最佳其生最晚在春夏之交
　其地即書所謂蔡䝉旅平者也方茶之生雲霧覆其
　上若有神物護持之(東齋紀事/)
茶古不著所出本草云出益州唐以䝉山顧渚蘄門者
<pb:KR4i0012_WYG_078-5a>
　爲上品尚雜以蘇椒之類故李泌詩云旋沫翻成碧
　玉池添蘇散出琉璃眼遂以碧色為貴止曰煎茶不
　知㸃試之妙大率皆草茶也陸羽茶經統言福建泉
　紹等十州所出者其味極佳而只今建安為天下第
　一(遯齋閒覽/)
鄭可簡以貢茶進用累官職至觀文殿修撰福建路轉
　運使其姪千里於山谷間得朱草可簡令其子待問
　進之因此得官好事者作詩云父貴因茶白兒榮為
<pb:KR4i0012_WYG_078-5b>
　草朱而千里以從父奪朱草以予子譊譊不巳待問
　得官而歸盛集為慶親姻畢集衆皆贊喜可簡云一
　門僥倖其姪遽云千里埋寃衆皆以為的對是時貢
　茶一方騷動故也苕溪漁隠曰余觀東坡茘支歎注
　云大小龍茶始於丁晉公而成於蔡君謨歐陽永叔
　聞君謨進小龍團驚歎曰君謨士人也何至作此事
　今年閩中監司乞進鬭茶許之故其詩云武夷溪邊
　粟粒芽前丁後蔡相籠加争新買寵各出意今年鬭
<pb:KR4i0012_WYG_078-6a>
　品充官茶則知始作俑者大可罪也(髙齋詩話/)
詩云誰謂荼苦爾雅云檟苦茶注樹似梔子今呼早采
　者爲茶晚采者為茗一名荈蜀人名為苦茶故東坡
　乞茶栽詩云周詩記苦荼茗飲出近世初緣厭粱肉
　假此雪昏滯蓋謂是也六一居士嘗新茶詩云泉甘
　器潔天色好坐中揀擇客亦佳東坡守維揚於石塔
　寺試茶詩云禪窓麗午景蜀井出氷雪坐客皆可人
　鼎器手自潔正謂諺云三不㸃也(苕溪漁隠/)
<pb:KR4i0012_WYG_078-6b>
葉濤詩極不工而喜賦詠嘗有試茶詩云碾成天上龍
　兼鳳煑出人間蟹與蝦好事者戲云此非試茶乃碾
　玉匠人嘗南食也(西清詩話/)
唐相李衞公好飲惠山泉置驛傳送不逺數千里而近
　世歐陽少師作龍茶錄序稱嘉祐七年親享明堂致
　齋之夕始以小團分賜二府又給一餅不敢碾試至
　今藏之時熈寧元年也吾聞茶不問團餅要之貴新
　水不問江井要之貴活千里致水真僞固不可知縱
<pb:KR4i0012_WYG_078-7a>
　令識真已非活水自嘉祐七年壬寅至熈寧元年戊
　申首尾七年更閱三朝而賜茶猶在此豈復有茶也
　哉苕溪漁隠曰壬午之春余赴官閩中漕幕遂得至
　北苑觀造貢茶其最精即氷芽細如針用御泉水研
　造社前巳嘗貢餘毎片計工直四萬錢分試其色如
　乳平生未嘗曽啜此好茶亦未嘗嘗茶如此之早也
　(唐子西鬭茶記/)
魯直諸茶詞余謂品令一詞最佳能道人所不能言尤
<pb:KR4i0012_WYG_078-7b>
　在結尾三四句詞云鳳舞團團餅恨分破教孤冷金
　渠休浄隻輪慢碾玉塵光瑩湯響松風早減二分酒
　病味濃香永醉鄉路成佳境恰如燈下故人萬里歸
　来對影口不能言心下快活對省(苕溪漁隠/)
東坡詩春濃睡足午窓明想見新茶如潑乳又云新火
　發茶乳此論皆得茶之正色矣至贈謙師㸃茶則云
　忽驚午盞兔毫斑打作春甕鵞兒酒蓋用老杜詩鵞
　兒黄似酒對酒愛鵞兒若是則色黄烏得為佳茗矣
<pb:KR4i0012_WYG_078-8a>
　今東坡全集不載此詩想自知其非故刪去之(同上/)
臘茶出於建劍草茶盛於兩浙兩浙之品日注為第一
　自景祐以後洪州雙井白芽漸盛近歳製作尤精囊
　以紅紗不過一二兩以常茶十餘斤養之用辟暑濕
　之氣其品逺出日注上遂為草茶第一苕溪漁隠曰
　醉翁又有雙井茶詩云西江水清江石老石上生茶
　如鳳爪窮臘不寒春氣早雙井芽生先百草白毛囊
　以紅碧紗十斤茶養一斤芽長安富貴五侯家一啜
<pb:KR4i0012_WYG_078-8b>
　猶須三日誇蔡君謨好茗飲又精於藻鑒答程公闢
　簡云向得雙井四兩其時人還未識叙謝不悉尋烹
　治之色香味皆精好是為茗芽之冠非日注寶雲可
　並也涪翁尤譽雙井蓋鄉物也李公擇有詩誚之戲
　作解嘲云山芽落磑風回雪曽與尚書破睡来勿以
　姬姜棄憔悴逢時瓦釡亦鳴雷又答黄冕仲索煎雙
　井并簡王揚休詩云江夏無雙乃吾宗同舎頗似王
　安豐能澆茗椀前祓我風袂欲挹浮邱公吾宗落筆
<pb:KR4i0012_WYG_078-9a>
　賞幽事秋月下照澄江空家山鷹爪是小草敢與拜
　賜雲龍同不嫌水厄幸来辱寒泉湯鼎聽松風(同上/)
世言團茶始於丁晉公前此未有也慶厯中蔡君謨為
　福建漕使更製小團以充歳貢元豐初年建州又製
　密雲龍以獻其品髙於小團而其製益精矣曽文韶
　所謂莆陽學士蓬莱仙製成月團飛上天又云宻雲
　新様尤可喜名出元豐聖天子是也唐陸羽茶經於
　建茶尚云未詳而當時獨貴陽羨茶歳貢特盛茶山
<pb:KR4i0012_WYG_078-9b>
　居湖常二州之間修貢則兩守相會山椒有境會亭
　基尚存盧仝謝孟諫議茶詩云天子須嘗陽羨茶百
　草不敢先開花是已然又云開緘宛見諫議面手閱
　月團三百片則團茶巳見於此當時李郢茶山貢焙
　歌云蒸之馥馥香勝梅研膏轉動聲如雷茶神拜表
　貢天子萬人争喊春山摧觀研膏之句則知嘗為團
　茶無疑自建茶入貢陽羨不復研膏祇謂之草茶而
　巳(葛常之/)
<pb:KR4i0012_WYG_078-10a>
昨夜夢參寥師攜軸詩見過覺而記其飲茶兩句云寒
　食清明都過了石泉槐火一時新夢中問火固新矣
　泉何故新答曰俗以清明淘井當續成詩以記其事
　(東坡/)
　
　
　
　
<pb:KR4i0012_WYG_078-10b>
　
　
　
　
　
　
　
　詩話總龜後集巻三十

<pb:KR4i0012_WYG_079-1a>
欽定四庫全書
　詩話總龜後集巻三十一　宋　阮　閲　撰
　　格致門
詩眼山谷言文章必謹布置毎見後學多言以原道命
　意曲折後予以此槩考古人法度如贈韋見素詩云
　紈袴不餓死儒冠多誤身此一篇立意故使人静聴
　而具陳之自甫昔少年日早充觀國賔致君堯舜上
　再使風俗淳皆儒冠事業也自此意竟蕭條至蹭蹬
<pb:KR4i0012_WYG_079-1b>
　無縱鱗言誤身如此也則意舉而文備故巳有是詩
　矣然必言其所以贈韋者於是有厚愧真知之句所以
　真知者謂傳誦其詩也然宰相職在薦賢不當徒愛
　人而已士故不能無望故曰竊效貢公喜難甘原憲
　貧果不能薦賢則去之可也故曰焉能心怏怏秪是
　走踆踆又將去海而去秦也然其去也必有遲遲不
　忍之意故曰尚怜終南山囘首清渭濵則所知不可
　以不别故曰常懐報一飰况懐辭大臣夫如此是可
<pb:KR4i0012_WYG_079-2a>
　以相忘於江湖之外雖見亦不可得而見矣故曰白
　鷗沒浩蕩萬里誰能馴終焉此詩前賢錄為壓巻盖
　布置最得正體如官府甲第㕔堂房室各有定處不
　可亂也韓文公原道與書之堯典如此其他皆謂之
　變體可也
曲水脩禊之㑹人各賦詩成两篇者自右軍安石而下
　纔十一人成一篇者郗曇虞悦而下十五人詩不成
　罰觥者凡十六人今觀所傳詩數皆四言五言而又
<pb:KR4i0012_WYG_079-2b>
　两類者两四韻者無幾四言二韻正十六字耳當時
　得預者往往皆知名士豈獻之軰終日不能措辭於
　十六字哉切意古人持重自惜不欲率爾恐貽乆逺
　譏議不如不賦之為愈(黄常明/)
白獻晉公云聞說風情䈥力在只如初破蔡州時雖叙
　其功業與夀康其語緩而不迫此可為作詩法也
　(䂬溪/)
省題詩自成一家非他詩比也首韻拘於見題則易於
<pb:KR4i0012_WYG_079-3a>
　牽合中聫縳於法律則易於駢對非若遊戯於烟雲
　月露之形可以縱横在我者也王昌齡錢起孟浩然
　李商隐軰皆有詩名至於作省題詩則踈矣王昌齡
　四時調玉燭詩云祥光長赫矣佳號得温其錢起巨
　魚縱大壑詩云方快吞舟意尤殊在藻嬉孟浩然騏
　驥長鳴詩云逐逐懐良馭蕭蕭顧樂鳴李商隐桃李
　無言詩云夭桃花正發穠李蕊方繁此等句兒童無
　異以此知省題詩自成一家也(丹陽集/)
<pb:KR4i0012_WYG_079-3b>
古辭云藁砧今何在山上復有山何當大刀頭破鏡飛
　上天藁砧砆也謂夫也山上有山出也大刀頭刀上
　鐶也破鏡言半月當還也此詩格非當時有釋之者
　後人豈能曉哉古辭又云圍碁燒敗襖着子故依然
　陸龜䝉皮日休固嘗擬之陸云旦日思雙履明時願
　早諧皮云莫言春繭薄猶有萬重思是皆以下句釋
　上句與藁砧異矣樂府觧題以此格為風人詩取陳
　詩以觀民風示不顯言之意至東坡無題詩云蓮子
<pb:KR4i0012_WYG_079-4a>
　擘開須見薏秋枰着盡更無棊破衫却有重縫處一
　飯何曽忘却匙是文與釋並見於一句中與風人詩
　又小異矣(丹陽集/)
老杜歌行與長韻律詩後人莫及而蘇黄用韻下字用
　故事處亦古所未到晉宋間人造語題品絶妙今古
　近世蘇黄帖題䟦之類率用此法尤為要妙(吕氏童/䝉訓)
學退之不至李翺皇甫湜然翺湜之文足以窺測作文
　用力處近世欲學詩則莫若先考江西諸𣲖(吕氏童/䝉訓)
<pb:KR4i0012_WYG_079-4b>
老杜歌行最見次第出入本末而東坡長句波瀾浩大
　變化不測如作雅劇打猛顐入却打猛顐出也(吕氏/童䝉)
　(訓/)
讀古詩十九首及曹子建詩如明月照高樓流光正
　徘徊之類詩皆思深逺而有餘意言有盡而意無窮
　也學者當以此等詩嘗自涵養自然下筆高妙
大槩學詩須以三百篇辭及漢魏間人詩為主方見古
　人妙處自無齊梁間綺靡氣味也
<pb:KR4i0012_WYG_079-5a>
少游過嶺後詩嚴重高古自成一家與舊作不同學者
　亦宜詳味文潜詩自然竒逸非他人可及如秋明樹
　外天客燈青映壁城角冷吟霜淺山寒帶水旱日早
　吹風川塢半夜雨卧冷五更秋之類逈出時流雖是天
　姿亦學可及學者若能常玩味此等語自然有變化
　處也
今人作詩自述則稱我謂人則稱君往往相習皆然杜
　子羙送孔巢父詩云道甫問信今何如墜馬諸公携
<pb:KR4i0012_WYG_079-5b>
　酒相看詩云甫也諸侯老賔客遇王倚飲云在於甫
　也何由羡則自述乃稱名送樊侍御云至尊方旰食
　仗爾布嘉惠寄李太白云昔年有狂客號爾謫仙人
　送竇九云非爾更持節何人符大名則謂人乃稱爾
　若謂尊之甚則稱名則前三人皆非通貴之士若謂
　卑則甚之稱爾則後三人皆非穉孺之列盖其詩格
　變態如是恐不繫重輕也
　　俲法門
<pb:KR4i0012_WYG_079-6a>
退之心訝近來惟貯火眼知别後自添花臨川云髪為
　感傷無翠葆眼從瞻望有𤣥花乆欽江揔文才妙自
　相虞翻骨相屯又云乆諸郭璞言多騐老比顔含意
　更踈韓我今罪重無歸望直去長安路八千永叔今
　日始知予罪大夷陵去此更三千柳十年顦顇到秦
　京誰料今為嶺外行王十年江海别常輕豈料今随
　寡嫂行柳直以踈慵招物議休將文字趂時名王直
　以文章供潤色未應風月負登臨十一年前南渡客
<pb:KR4i0012_WYG_079-6b>
　四千里外北歸人又一身去國六千里萬死投荒十
　二年蘇七千里外二毛人十八灘頭一葉身黄五更
　歸夢三千里一日思親十二時皆不約而合句法使
　然故也(黄常明/)
老杜雨詩云紫崖奔處黒白鳥去邊明而江碧鳥逾白
　山青花欲燃之句似之贈王侍御云曉鶯工迸泪秋
　月觧傷神而感時花濺泪恨别鳥驚心之句似之殆
　是同一機軸也(葛常之/)
<pb:KR4i0012_WYG_079-7a>
劉又詩酷似玉川子而傳於世者二十七篇而巳氷柱
　雪車二詩雖作語竒怪然議論亦皆出於正也氷柱
　詩云不為四時雨徒於道路成泥渣不為九江浪徒
　能泪役天之涯雪車詩謂官家不知民餒寒盡驅牛
　車盈道載屑玉載載欲何之秘蔵深宫以御炎酷如
　此等句亦有補於時與玉川月蝕詩稍相類(丹陽集/)
張籍云愛養無家客多傳得力方坡贈金山元老云蒜
　山幸有閑田地招此無家客任居(葛常之/)
<pb:KR4i0012_WYG_079-7b>
白云趂凉行遶竹引睡卧看書坡引睡文書信手畨書引
　睡魔誠人人所同也(葛常之/)
　　詩病門
學者須做有用文字不可盡力虚言有用文字所論文
　字是也議論文字須以董仲舒劉向為主禮記周禮
　及新序説苑之類皆當貫穿熟考則做一日便有一
　日工夫近世文字如曽子固諸序尤須詳味學古人
　文字須得短處如杜子羙詩頗有近質野處如封主
<pb:KR4i0012_WYG_079-8a>
　簿親事不合詩之類是也東坡詩有汗漫處魯直詩
　有太新竒太巧處皆不可不知東坡詩如成都畫手
　開十眉楚山固多𤠔青者黠而夀皆窮極思致出新
　意於法度之表前賢所未到然學者専力於此則亦
　失古人作詩之意
劉禹錫嘉話載楊祭酒贈項斯詩曰㡬度見君詩句好
　今觀標格勝於詩平生不觧蔵人善到處相逢説項
　斯斯集中絶少佳句如晩春花云踈與香風㑹細將
<pb:KR4i0012_WYG_079-8b>
　泉影移别張籍云子城西並宅御水北同渠拙惡有
　餘宜祭酒公謂標格勝於詩也祭酒乃敬之也其贈
　斯詩鄙俗如此與斯亦奚逺哉(葛常之/)
　　樂府門
周羙成為江寧府漂水令主簿之室有色而慧羙成毎
　欵洽于尊席之間世有傳風流子詞盖所寓意焉新
　綠小池塘風簾動碎影舞斜陽羡(一作/見)金屋去來舊
　時巢燕土花繚繞前度莓墻綉閣鳳帷深䖏許聴
<pb:KR4i0012_WYG_079-9a>
　得理絲簧欲説又休慮乖芳信未歌先噎愁轉清商
　暗想新粧了開朱户應自待月西廂最苦夣魂今宵
　不到伊行問甚時却與傳音密耗痴將秦鏡偷換韓
　香大便教人霎時厮見何妨新綠待月皆簿㕔亭軒
　之名也(俞羲仲云/)
徐幹臣(伸/)三衢人政和初以知音律為太常典樂出知
　常州嘗自製轉調二郎神之詞云悶來彈鵲又攪碎
　一簾花影謾試着春衫還思纎手薫徹金虬燼冷動
<pb:KR4i0012_WYG_079-9b>
　是愁端如何向但恠得新來多病嗟舊日沈腰如今
　潘鬂怎堪臨鏡重省别時泪滴羅襟猶凝為我厭厭日
　高慵起長託春酲未醒鴈足不來馬蹄難駐門掩一
　亭芳景空佇立盡日欄杆倚遍晝長人静既成㑹開
　封户李孝夀來牧吾郡李以嚴治京兆號李閻羅道
　出郡下幹臣大合樂燕勞之喻羣娼令謳此詞必待
　其問乃止娼如戒歌至三四李果詢之幹臣蹙頞云
　某頃有一侍婢色藝冠絶前嵗以亡室不容逐去今
<pb:KR4i0012_WYG_079-10a>
　聞在蘇州一兵官處屢遣信欲復來而今之主公靳
　之感慨賦此詞中所叙多其書中語適有天幸公擁
　麾于彼不審能為我致之否李云此甚不難可無慮
　也既次無錫賔賛者請受謁次第李云郡官當至楓
　橋橋距城十里而逺翌日艤舟其所官吏上下望風
　股栗李一閲刺忽大怒云都監在法不許出城乃亦
　至此使郡中萬一有火盗之虞豈不殆哉斥都監下
　堦荷校送獄又數日取其供牘判奏字其家震惧求
<pb:KR4i0012_WYG_079-10b>
　援宛轉哀鳴致懇李笑云且還徐典樂之妾了來理
　㑹兵官者觧其指即日承命然後舎之
曽文肅十子㝡鍾愛外祖空青公有夀詞云江南客家
　有寧馨兒三世文章稱大手一門兄弟獨良眉籍甚
　衆多推千里足來自渥洼池莫倚善題鸚鵡賦青山
　須待健時歸不似傲當時其後外祖果以詞翰名世
　可謂父子為知巳也(揮塵録/)
世傳温公有西江月一詞今復得錦堂春云紅日遲遲
<pb:KR4i0012_WYG_079-11a>
　虚廊轉影槐隂迤𨓦西斜彩筆工夫難狀晩意烟霞
　蝶尚不知春去漫遶幽砌㝷花奈猛風過後縱有殘
　紅飛向誰家始知青鬂無價歎飄零宦路荏苒年華
　今日笙歌叢裏特地咨嗟席上青衫濕透算感舊何
　止琵琶怎不教人見老多少離愁散在天涯(東臯雜/錄)
送劉貢父守維陽作長短句云平山欄檻倚晴空山色
　有無中平山堂望江右諸山甚近或以謂永叔短視
　故云山色有無中東坡笑之因賦快哉亭道其事云
<pb:KR4i0012_WYG_079-11b>
　長記平山堂上欹枕江南烟雨杳杳沒孤鴻認取醉
　翁語山色有無中盖山色有無中非烟雨不能然也
　(藝苑/)
方囘詞有鴈後歸云巧剪合歡羅勝子釵頭春意翩翩
　艶歌淺笑拜嫣然願郎宜此酒行樂駐華年未至文
　園多病客幽襟悽斷堪怜舊遊夢挂碧雲邉人歸落
　鴈後思發在花前山谷守當塗方囘過焉人日席上
　作也腔本臨江仙山谷以方囘用薛道衡詩故易以
<pb:KR4i0012_WYG_079-12a>
　鴈後歸云唐劉餗傳記云隋薛道衡聘陳為人日詩
　曰入春纔七日離家已二年南人嗤之及云人歸落
　鴈後思發在花前乃曰名下無虚士(復齋漫錄/)
後山詩話謂退之以文為詩子瞻以詩為詞如教坊雷
　大使之舞雖極天下之工要非本色余謂後山之言
　過矣子瞻佳詞冣多其間傑出者如大江東去浪淘
　盡千古風流人物赤壁詞明月幾時有把酒問青天
　中秋詞落日綉簾捲庭下水澄空快哉亭詞乳燕飛
<pb:KR4i0012_WYG_079-12b>
　華屋悄無人桐隂轉午初夏詞明月如霜好風如水
　清景無限夜登燕子樓詞楚山脩竹如雲異材秀出
　千林表詠笛詞玉骨那愁瘴霧氷肌自有仙風咏梅
　詞東武南城新堤固漣漪初溢宴流杯亭詞氷肌玉
　骨自清凉無汗夏夜詞有情風萬里巻潮來無情送
　潮歸别參寥詞缺月挂踈桐漏斷人初静秋夜詞霜
　降水痕收淺碧鱗鱗露逺洲九日詞凡此十餘詞皆
　絶去筆墨畦逕間直造古人不到處真可使人一唱
<pb:KR4i0012_WYG_079-13a>
　而三歎若謂以詩為詞是大不然子瞻自言平生不
　善唱曲故間有不入腔處非盡如此后山乃比之教
　坊雷大使舞是何毎况愈下盖其謬耳
　
　
　
　
　
<pb:KR4i0012_WYG_079-13b>
　
　
　
　
　
　
　
　詩話總龜後集巻三十一

<pb:KR4i0012_WYG_080-1a>
欽定四庫全書
　詩話總龜後集巻三十二　宋　阮　閲　撰
　　樂府門
翰林學士聶冠卿嘗於李良定公席上賦多䴡詞云想
　人生羙景良晨堪惜向其間賞心樂事就中難是并
　得况東城鳳臺沁苑泛晴波淺照金碧露洗華桐烟
　霏絲柳綠隂揺曵蕩春一色畵堂逈玉簮瓊佩高㑹
　盡詞客清歡乆重燃絳蠟别就瑶席有翻岩驚鴻體
<pb:KR4i0012_WYG_080-1b>
　態暮為行雨標格逞珠喉緩歌妖䴡似聴流鶯亂花
　隔慢舞縈迴嬌鬟低嚲腰支纎細困無力忍分散彩
　雲歸後何處更㝷覔休辭醉明月好花莫謾輕擲蔡
　君謨時知泉州寄良定公書云新傳多䴡辭述宴遊
　之娯使病夫舉首増歎耳又近者有客至自京師言
　諸公春日多㑹子元伯園池因念昔遊輙形篇詠綠
　渠春水走潺湲畵閣峯巒映雪鮮酒令巳行金盞側
　樂聲初認翠裙員清遊勝事傳都下多䴡新詞到海
<pb:KR4i0012_WYG_080-2a>
　邉曽是尊前沉醉客天涯回首重依然苕溪漁隐曰
　冠卿詞有露洗華桐烟霏絲柳之句此正是中春天
　氣下句乃云綠隂揺曵蕩春一色其時未有綠隂真
　語病也(復齋漫錄/)
吾昔以杭移高密與楊元素同舟而陳令舉張子野皆
　從余過李公擇於湖遂與劉孝叔俱至松江夜半月
　出置酒垂虹亭上子野時年八十五以歌詞聞於天
　下作定風波令其畧云見説賢人聚呉分試問也應
<pb:KR4i0012_WYG_080-2b>
　旁有老人星坐客歡甚有醉倒者此樂未嘗忘也今
　七年耳子野孝叔令舉皆為異物而松江橋亭今嵗
　七月九日海風駕潮平地丈餘蕩盡無餘孑遺矣追
　思曩時真一夢耳苕溪漁隐曰呉興郡圃今有六客
　亭即公擇子瞻元素子野令舉孝叔時公擇守呉興
　也東坡又云余昔與張子野劉孝叔李公擇陳令舉
　楊元素㑹于呉興時子野作六客詞其卒章盡道賢
　人聚呉分試問也應旁有老人星凡十五年再過呉
<pb:KR4i0012_WYG_080-3a>
　興而五人者皆巳亡矣時張仲謀與曹子方劉景文
　蘇伯固張秉道為坐客仲謀請作後六客詞云月滿
　苕溪照夜堂五星一老鬭光芒十五年間真夢裏何
　事長庚對月獨凄凉綠髪蒼顔同一醉還是六人吟
　笑水雲鄉賔主談鋒誰得似看取曹劉今對兩蘇
　張(東坡/)
柳三變字景荘一名永字耆卿喜作小詞然薄於操行
　當時有薦其才者上曰得非填詞柳三變乎曰然上
<pb:KR4i0012_WYG_080-3b>
　曰且去填詞由是不得志日與儇子縱遊倡舘酒樓
　間無復檢率自稱云奉聖㫖填詞柳三變於乎小有
　才而無徳以將之亦士君子之所宜戒也柳之樂章
　人多稱之然大槩非覊旅窮愁之辭則閨門媱媟之
　語若以歐永叔晏叔原蘇子瞻黄魯直張子野秦少
　游軰較之萬萬相遼彼其所以傳名者直以言多近
　俗俗子易悦故也皇祐中老人星現永應制撰詞意
　望後恩無何始用漸字終篇有太液波翻之語其間
<pb:KR4i0012_WYG_080-4a>
　宸遊鳳輦何處與仁廟挽詞暗合遂忤㫖士大夫惜
　之余謂柳作此詞借使不忤亦無佳處如嫩菊黄深
　拒霜紅淺竹籬茅舎何處無此景物方之李謫仙夏
　英公等應制詞殆不啻天冠地履也世傳永嘗作輪
　䑓子早行詞頗自以為得意其後張子野見之云既
　言忽怱䇿馬登途滿目淡烟衰艸則巳辯色矣而後
　又言楚天闊望中未曉何也抑何語意顛倒如是(藝/苑)
先君嘗云古詞絳都春有鼇山綵(字犯太上/皇御名)蓬萊島
<pb:KR4i0012_WYG_080-4b>
　之句當云綵締余前集悞以古詞為抑詞今正是之
　(苕溪漁隐/)
先君頃嘗丐祠居射村作感皇恩一詞云乞得夢中身
　歸棲雲水始覺精神自家底峭帆輕掉時與白鷗游
　戯畏途都不管風波起光景如梭人生浮華百嵗何
　妨盡沉醉卧龍多事謾説三分竒計算來争似我長
　昏睡又嘗江行阻風作漁家傲一詞云幾日北風江
　海立千車萬馬鏖聲急短掉峭寒欺酒力飛雨息瓊
<pb:KR4i0012_WYG_080-5a>
　花細細穿窻隙我本綠蓑青箬笠浮家泛宅烟波逸
　渚鷺沙鷗都舊識行未得高歌與爾相㝷覔(苕溪漁/隐)
顔氏家訓云别易㑹難古人所重江南餞送下泣言離
　北間風俗不屑此事岐路言離歡笑分首李後主盖
　用此語耳故長短句云别時容易見時難(復齋漫錄/)
舊詞高雅非近世所及如撲蝴蝶一詞不知誰作非惟
　藻䴡可喜其腔調亦自婉羙
馮延巳著樂章百餘闋其鶴冲天詞云曉月墜雲披銀
<pb:KR4i0012_WYG_080-5b>
　燭錦屏幃建章鍾動玉䋲低宫漏出花遲又歸國謡
　詞云江水碧江上何人吹玉笛扁舟逺送瀟湘客蘆
　花千里霜月白傷行色明朝便是闗山隔見稱於世
　元宗樂府詞云小樓吹徹玉笙寒延巳有風乍起吹
　皺一池春水之句皆為警策元宗嘗戯延巳吹皺一
　池春水干卿何事延已曰未如陛下小樓吹徹玉笙
　寒元宗悦苕溪漁隐曰古今詩話云江南成文幼為
　大理卿詞曲妙絶嘗作謁金門云風乍起吹皱一池
<pb:KR4i0012_WYG_080-6a>
　春水中主聞之因案獄稽滯召詰之且謂曰卿職在
　典刑一池春水又何干於卿文幼頓首又本事曲云
　南唐李國主嘗責其臣曰吹皺一池春水干卿何事
　(盖趙公所撰謁金門辭/有此一句最為警䇿)其臣即對曰未如陛下小樓
　吹徹玉笙寒若本事曲所記但云趙公初無其名所
　傳必悞惟南唐書古今詩話二説不同未詳孰是(南/唐)
　(書/)
李感化善謳歌聲韵悠揚清振林木繫樂部為歌板色
<pb:KR4i0012_WYG_080-6b>
　元宗嘗作浣溪沙二闋手寫賜感化曰菡萏香消翠
　葉殘西風愁起碧波間還與容光共憔悴不堪看細
　雨夣回雞塞逺小樓吹徹玉笙寒蓛蓛泪珠多少恨
　倚闌干手捲真珠上玉鈎依前春恨鎻重樓風裡落
　花誰是主思悠悠青鳥不傳雲外信丁香空結雨中
　愁迴首綠波三峽暮接天流後主即位感化以其詞
　禮上之後主感動賞賜感化甚優苕溪漁隐曰元宗
　即嗣主李璟嘗作此二詞古今詞話乃以為後主作
<pb:KR4i0012_WYG_080-7a>
　非也後主名煜(南唐書/)
東坡大江東云赤壁詞語意高妙真古今絶唱近時有
　人和此詞題於郵亭壁間不著其名語雖粗豪亦氣
　槩可取今謾筆之詞曰炎精中否歎人材委靡都無
　英物戎馬長驅三犯闕誰作連城堅壁楚漢呑并曹
　劉割據白骨今如雪書生鑚破簡編說甚英傑天意
　眷我中興吾君神武小曽孫周發海岳封疆俱效職
　狂虜何勞追滅翠羽南巡叩閽無路徒有冲冠髪孤
<pb:KR4i0012_WYG_080-7b>
　忠耿耿劍鋒冷浸秋月(苕溪漁隐/)
孫艤字濟師嘗作落梅詞甚佳一聲𦍑管吹嗚咽玉溪
　半夜梅飜雪江月正茫茫斷橋流水香含章春欲暮
　落日千山雨一㸃着枝酸呉姬先齒寒(苕溪漁隐/)
汪彦章舟行汴中見岸旁畫舫有映簾而觀者甚見其
　額有詞云小舟簾隙佳人半露梅粧額綠雲低映花
　如刻恰似秋霄一半銀蟾白結児稍朶香紅扐鈿蟬
　隐隐揺金碧春山秋月渾無迹不露墻頭些子真消
<pb:KR4i0012_WYG_080-8a>
　息寄醉落&KR0334;(苕溪漁隠/)
詞句欲全篇皆好極為難得如賀方回淡黃楊栁帶棲鴉秦處
　度藕葉清香勝花氣二句寫景詠物可謂造微入妙若其全
　篇皆不逮此矣徐幹臣雁足不來馬蹄難駐門掩一庭芳景
　駐字當作去字語意乃佳周美成水亭小浮萍破處簷花簾
　影顛倒按杜少陵詩燈前細雨簷花落美成用此簷花二字
　全與出處意不相合乃知用字之難矣趙徳麟重門不鎖相
　思夢隨意遶天涯徐師川栁外重重疊疊山遮不斷愁來路
<pb:KR4i0012_WYG_080-8b>
　二詞造語雖不同其意絶相類古詞水竹舊院落櫻荀新蔬
　果一本是水竹舊院落鶯引新雛過不然櫻筍新蔬果則與
　上句有何干涉董武子疇昔尋芳秘殿西日厭金鋪宫栁垂
　垂然秘殿豈是尋之處非所當言也
侯元功䝉宻州人自少游塲屋年三十有一始得鄉貢人以其
　年長進士不之敬有輕薄子畫其形於紙鳶上引線放之䝉
　見而大笑作臨江仙詞題其上曰未遇行藏誰肯信如今方
　表名踪無端良匠畫形容當風輕借力一舉入髙空才得吹
<pb:KR4i0012_WYG_080-9a>
　嘘身漸穏只疑逺赴蟾宫雨餘時候夕陽紅幾人平地上看
　我碧霄中䝉一舉即登第年五十餘遂為執政(夷堅志/)
曾端伯慥編樂府雅詞以秋月詞念奴嬌為徐師川作梅詞㸃絳
　脣為洪覺範作皆悞也秋月詞乃李漢老梅詞乃孫和仲冲冲
　即正言諤之子也又世傳江城子青玉案二詞皆東坡所作然
　西清詩話謂江城子乃葉少藴作桐江詩話謂青玉案乃姚進
　道作四詞皆佳今併録之念奴嬌詞云素光練浮映秋山隠隠
　修眉橫緑鳷鵲樓髙天似水碧瓦寒生銀粟千丈斜暉奔雲湧
<pb:KR4i0012_WYG_080-9b>
　露飛過盧仝屋更無塵氣滿庭風碎梧竹誰念鶴髮仙翁當
　年曾共賞紫巖飛瀑對飲三人聊痛飲一洗離愁千斛斗轉
　參橫翩然歸去萬里騎黃鶴滿天霜曉叫雲吹斷横玉㸃絳
　脣詞云流水冷冷斷橋斜路梅花亞雪初下全似江南畫白
　璧青錢難買春無價歸來也風吹平野一㸃香隨馬江城子
　云銀濤無際巻蓬嬴落霞明暮雲平曾見青鸞紫鳳下層城
　二十五弦彈不盡空感慨有餘情蒼梧煙水斷歸程捲霓旌
　為誰迎空有千行流泪寄幽貞舞罷魚雲海晚千古恨入江
<pb:KR4i0012_WYG_080-10a>
　聲青玉案詞云三年枕上吳中路遣黃耳隨君去若到松
　江呼小渡莫驚鷗鷺四橋盡是老子經行處&KR1793;川圖上看
　春暮長記髙人右丞句作箇歸期天已許春衫猶是小蠻
　針線曾濕西湖雨漢老念奴嬌詞中有滿天霜曉叫雲吹
　斷橫玉之句乃用崔魯華清宫詩銀河漾漾月輝暉樓碍
　天邊織女機横玉叫雲清似水滿空霜逐一聲飛或云叫
　雲乃&KR0327;名非也又端伯所編樂府雅詞中有漢宫春梅詞
　云是李漢老作非也乃晁冲之叔用作政和間作此詞獻
<pb:KR4i0012_WYG_080-10b>
　蔡攸是時朝廷方典大晟府蔡攸攜此詞呈其父云今日
　於樂府中得一人京覽其詞喜之即除大晟府丞今載其
　詞曰瀟灑江海白竹梢稀處横兩三枝東君也不愛惜雪
　壓風欺無情燕子怕春寒輕失佳期惟是有南來歸雁年
　年長見開時清淺小溪如練問玉堂何似茅舍疎籬傷心
　故人去後冷落新詩微雲淡月對孤芳分付他誰空自倚
　清香未減風流不在人知此詞中用玉堂事乃唐人詩云白
　玉堂前一樹梅今朝忽見數枝開兒家門戸重重閉春色因
<pb:KR4i0012_WYG_080-11a>
　何得入來或云玉堂乃翰苑之玉堂非也(苕溪漁隐/)
元豐間都人李嬰調蘄水縣令作滿江紅一曲往黄州
　上東坡東坡甚喜之其詞云荆楚風烟寂寞近中秋
　時候露下冷蘭英將謝葦花初秀歸燕殷勤辭巷陌
　鳴蛩凄楚來窻牗又誰念江邉有神仙飄零乆横琹
　膝携笻平矌望眼閑吟口低紛紛萬事到頭何有君
　不見凌烟冠劍客何人氣貎長依舊歸去來一曲為
　君吟為君夀(苕溪漁隐/)
<pb:KR4i0012_WYG_080-11b>
古樂府詩云今世褦襶子觸熱到人家褦襶集韻觧之
　云不曉事余素畏熱乃知人觸熱來人家其謂不曉
　事宜矣嘗愛王逐客作夏詞送將歸不用浮爪沉李
　等事而天然有塵外凉思其詞云百尺清泉聲陸續
　映瀟洒碧梧翠竹靣千步回廊重重簾幕小枕欹寒
　玉試展鮫綃看畫軸見一片瀟湘凝綠待玉漏穿花
　銀河垂地月上欄杆曲此語非觸熱者之所知也苕
　溪漁隐曰余嘗愛李太白夏日山中詩脱巾掛石壁
<pb:KR4i0012_WYG_080-12a>
　露頂洒松風其清凉可想也(漫叟詩話/)
賈耘老舊有水閣在苕溪之上景物清曠東坡作守時
　屢過之題詩畫竹於壁間沈㑹宗又為賦小詞云景
　物因人成勝槩滿目更無塵可碍等閑簾幕小欄干
　衣未觧心先快明月清風如有待誰信門前車馬隘
　别是人間閑世界坐中無物不清凉山一帶水一𣲖
　流水白雲長自在其後水閣屢易主今巳摧毁乆矣
　遺址正與余水閣相近同在一岸景物悉如㑹宗之
<pb:KR4i0012_WYG_080-12b>
　詞故余嘗有鄙句云三間小閣賈耘老一首佳詞沈
　㑹宗無限當時好風月如今總屬績溪翁盖謂此也
　(苕溪漁隐/)
晏叔原工小詞如舞低楊柳樓心月歌盡桃花扇底風
　不愧六朝宫掖至荆公小詞云揉藍一水縈花艸寂
　寞小橋千嶂抱人不到柴門自有清風掃畧無塵土
　思山谷小詞云春未透花枝瘦正是愁時候極為學
　者所稱賞咏秦湛處度嘗有小詞云春透水波明寒
<pb:KR4i0012_WYG_080-13a>
　峭花枝瘦盖法山谷也(雪浪齋日記/)
孫洙字巨源元豐間為翰苑名重一時李端愿太尉世
　戚里折節交搢紳間而孫往來尤數㑹一日鎻院宣
　召者至其家則巳出數十軰踪迹之得於李氏時李
　新納妾能琵琶孫飲不肯去而迫於宣命李不敢留
　遂入院幾二鼓矣艸三制罷復作長短句寄恨恨之
　意遲明遣示李其詞曰樓頭尚有三通鼔何須抵死
　催人去上馬苦匆匆琵琶曲未終回頭凝望處那更
<pb:KR4i0012_WYG_080-13b>
　簾纎雨漫道玉為堂玉堂今夜長(夷堅志/)
武才人出慶夀宫色最後庭裕陵得之㑹教坊獻新聲
　為作詞號瑶臺苐一層(后山詩話/)
柳三變遊東都南北二巷作新樂府骫天下諷詠
　遂傳禁中仁宗頗好其詞毎對酒必使侍妓歌之再
　三三變聞之作宫詞號醉蓬萊因内官逹後宫且求
　其助仁宗聞而覺之自是不復歌其詞矣㑹改京官
　乃以無行黜之後改名永仕至屯田員外郎苕溪漁
<pb:KR4i0012_WYG_080-14a>
　隐曰先君嘗云柳詞鼇山綵(字犯太上/皇御名)蓬萊島當云綵
　締坡詞低綺戸當云窺綺户二字既改其詞益佳(后/山)
　(詩話/)
荆公問山谷云作小詞曽看李後主詞否云曽看荆公
　云何處最好山谷以一江春水向東流為對荆公云
　未若細雨夢回雞塞逺小樓吹徹玉笙寒又細雨濕
　流光最妙(雪浪齋日記/)
南唐李後主歸朝後毎懐江國且念嬪妾散落欝欝不
<pb:KR4i0012_WYG_080-14b>
　自聊嘗作長短句云簾外雨潺潺春意䦨珊羅衾不煖
　五更寒夢裏不知身是客一餉貪歡獨自莫凭欄無
　限闗山别時容易見時難流水落花何處也天上人
　間含思悽惋未幾下世(西清詩話/)
李後主詞云二十餘年家國數千里地山河幾曽慣干
　戈一旦歸為臣虜沈腰潘鬂消磨最是愴惶辭廟日
　教坊猶奏别離歌揮泪對宫娥後主既為樊若水所賣
　舉國與人故當慟哭於九廟之外謝其民而後行顧乃
<pb:KR4i0012_WYG_080-15a>
　揮泪宫娥聴教坊離曲哉(東坡/)
南唐後主圍城中作長短句未就而城破櫻桃落盡春
　歸去蝶飜金粉雙飛子規啼月小樓西曲䦨珠箔惆
　悵捲銀泥門巷寂寥人去後望殘烟草低迷余嘗見
　殘藁㸃染晦昧心方危窘不在書耳藝祖云李煜若
　以作詩工夫治國事豈為吾虜也苕溪漁隐曰余觀
　太祖實錄及二朝正史云開寶七年十月詔曹彬潘
　羙等率師伐江南八年十一月㧞昇州今後主詞乃
<pb:KR4i0012_WYG_080-15b>
　詠春景非十一月城破時作西清詩話云後主作長
　短句未就而城破其言非也然王師圍金陵凡一年
　後主於圍城中春間作此詞則不可知是時其心豈
　不危窘於此言之乃可也(西清詩話/)
前人評杜詩云紅豆啄殘鸚鵡粒碧梧棲老鳳凰枝若
　云鸚鵡啄殘紅豆粒鳳凰棲老碧梧枝便不是好句余
　謂詞曲亦然李景有曲手捲真珠上玉鈎或改為珠
　簾舒信道有曲云十年馬上春如夢或改云如春夢
<pb:KR4i0012_WYG_080-16a>
　非所謂遇知音(漫叟詩話/)
呉越後王來朝太祖為置宴出内妓彈琵琶王獻詞曰
　金鳯欲飛遭掣搦情脉脉看(闕/)玉樓雲雨隔祖起拊
　其背曰誓不殺錢王(后山詩話/)
　
　
　
　
<pb:KR4i0012_WYG_080-16b>
　
　
　
　
　
　
　
　詩話總龜後集巻三十二

<pb:KR4i0012_WYG_081-1a>
欽定四庫全書
　詩話總龜後集巻三十三　宋　阮　閲　撰
　　樂府門
政和元年尚書蔡嶷為知舉尤嚴挾書是時有街市詞
　曰侍香金童方盛行舉人因以其詞只改十五字作
　懐挾詞云喜葉葉地手把懐兒摸甚恰限出題厮撞
　着内臣過得不住脚忙裏只是看(闕/)班駮這一身冷
　汗都如雲霧薄比此年時頭勢惡待檢又還猛相度
<pb:KR4i0012_WYG_081-1b>
　只恐根底有人撏着(上庠錄/)
蘇子瞻守錢塘有官妓秀蘭天性黠慧善於應對湖中
　有宴㑹羣妓畢至惟秀蘭不來遣人督之須臾方至
　子瞻問其故具以髪結沐浴不覺困睡忽有人叩門
　聲急起而問之乃樂營將催督也非敢怠忽謹以實
　告子瞻亦恕之坐中倅車屬意於蘭見其晩來恚恨
　未巳責之曰必有他事以此晩至秀蘭力辯不能止
　倅之怒是時榴花盛開秀蘭以一枝藉手告倅其怒
<pb:KR4i0012_WYG_081-2a>
　愈甚秀蘭收泪無言子瞻作賀新凉以觧之其怒始
　息其詞曰乳燕飛華屋悄無人桐隂轉午晩凉新浴
　手弄生綃白團扇扇手一時似玉漸困倚孤眠清熟
　門外誰來推綉户枉教人夢斷瑶臺曲又却是風敲
　竹石榴半吐紅巾蹙待浮花浪蕊都盡伴君幽獨濃
　艶一枝細看取芳心千里重似束又恐被西風驚綠
　若待得君來向此花前對酒不忍觸共粉泪雨蓛蓛
　子瞻之作皆紀目前事盖取其沐浴新凉曲名賀新
<pb:KR4i0012_WYG_081-2b>
　凉也後人不知之誤為賀新郎盖不得子瞻之意也
　子瞻真所謂風流太守也豈可與俗吏同日語哉苕
　溪漁隐曰野哉楊湜之言真可入笑林東坡此詞冠
　絶古今記意高逺寧為一娼而發耶簾外誰來推綉
　户枉教人夣斷瑶臺曲又却是風敲竹用古詩捲簾
　風動竹疑是故人來之意今乃云忽有人叩門聲急
　起而問之乃樂營將催督此可笑者一也石榴半吐
　紅巾蹙待浮花浪蕊都盡伴君幽獨濃艶一枝細看
<pb:KR4i0012_WYG_081-3a>
　取芳心千里重似束盖初夏之時千花事退惟榴花
　獨芳因以寫幽閨之情今乃云是時榴花盛開秀蘭
　以一枝藉手告倅其怒愈甚此可笑者二也此詞空
　調寄賀新郎乃古曲名也今乃云取其沐浴新凉曲
　名賀新凉後人不知之誤為賀新郎此可笑者三也
　詞話中可笑者甚衆姑舉其尤者第東坡此詞深為不
　幸横遭㸃汚吾不可無言一雪其恥宋子京云江左
　有文拙而好刻石者謂之詅嗤符今楊湜之言俚甚
<pb:KR4i0012_WYG_081-3b>
　而鏝板行世殆類是也(古今詩話/)
張仲宗有漁家傲一詞云釣笠披雲青嶂繞綠蓑雨細
　春江渺白鳥飛來風滿棹收綸了漁童拍手樵青笑
　明月大虚同一照浮家泛宅忘昏曉醉眼冷看城市
　閙烟波老誰能認得閑煩惱今往嵗在錢塘與仲宗
　從游甚乆仲宗手寫此詞相示云舊所作也其詞苐
　二句元是橛頭細雨春江渺余謂仲宗曰橛頭雖是
　船名今以雨襯之語晦而病因為改作綠蓑細雨仲
<pb:KR4i0012_WYG_081-4a>
　宗笑以為然(苕溪漁隐/)
鄒志全徙昭陳瑩中貶廉間以長短句相諧樂有箇胡
　兒模様别滿頷髭鬚生得渾如漆見説近來頭也白
　髭鬚那得長長黒(志全/句)籋子摘來須有千堆雪莫向
　細君容易說恐他嫌你將伊摘此瑩中語謂志全之
　長髭也有箇頭陀脩苦行頭上頭髪𣯶𣯶身披一副
　黪裙衫𦂳纒雙脚苦苦要游南聞説度牒朝夕到并
　除頷下髭髯缽中無粥住無菴摩登伽處只恐却重
<pb:KR4i0012_WYG_081-4b>
　參此志全語謂塋中之多慾也廣陵馬推官往來二
　公間亦嘗以詩詞贈之有才何事老青衫十載低回
　北斗柄肯伴雪髯千日醉此心真與古人參令見故
　人今幾年年來風物尚依然遥知閑望登臨處極目
　登臨萬里天志全語也一尊薄酒滿酌勸君君舉手
　不是親朋誰肯相從寂寞濵人生似夣梦裏惺惺何
　處盞到休辭醉後全勝未醉時塋中語也初志全自
　元符間貶新州徽宗即位以中書舎人召未幾謫零
<pb:KR4i0012_WYG_081-5a>
　陵别駕龍水安置未幾徙昭焉(苕溪漁隐/)
東坡云龍丘子自洛之蜀載二女侍戎裝駿馬至溪山
　佳處輙駐終日見者以為異人後十年築室黄岡之
　北號静庵居士作臨江仙贈之云細馬逺䭾雙侍女
　青巾玉帶紅靴溪山好處便為家誰知巴峽路却見
　洛城花回旋落英飛玉蕊人間春日初斜十年不見
　紫雲車龍丘新洞府鈆鼎養丹砂龍丘子即陳季常
　也秦太虚寄之以詩亦云侍童雙擢玉鬟髪光可照
<pb:KR4i0012_WYG_081-5b>
　駿馬錦障泥相随窮海嶠暮年更折節學佛得心要
　鬻馬放阿樊幅巾對沉燎西清詩話云季常自以為
　飽禪學而妻柳頗悍忌季常畏之故東坡因詩戯之
　有忽聞河東獅子吼柱杖落手心茫然之句觀此則
　知季常載二侍女以逺遊及暮年甘於枯寂盖有所
　制而然亦可憫笑也(苕溪漁隐/)
古今詞話以古人好詞世所共知者易甲為乙稱其所
　作仍随其詞牽合為說殊無根蔕皆不足信也如秦
<pb:KR4i0012_WYG_081-6a>
　少游千秋嵗水邉沙外城郭春寒退末云春去也飛
　紅萬㸃愁如海者山谷嘗歎其句意之善欲和之而
　以海字難押陳無巳言此詞用李後主問君都有幾
　多愁恰似一江春水向東流但以江為海耳洪覺範
　嘗和此詞題崔徽真子云多少事都随恨逺連雲海
　晁無咎亦和此詞吊少㳺云重感慨驚濤自捲珠沉
　海觀諸公所云則此詞少㳺作明甚乃以為任世徳
　作又八六子倚危亭恨如芳草萋萋剗盡還生者浣
<pb:KR4i0012_WYG_081-6b>
　溪沙脚上鞋兒四寸羅者二詞皆見淮海集乃以八
　六子為賀方回作以浣溪沙為涪翁作晁無咎鹽角
　兒開時似雪謝時似雪花中竒絶者為晁次膺作汪
　彦章㸃綘唇新月娟娟夜寒江静山衘斗者為蘇叔
　黨作皆非也(苕溪漁隐/)
唐初歌詞多是五言或七言詩初無長短句自中葉以
　後至五代漸變成長短句及本朝則盡為此體今所
　存者止瑞鷓鴣小秦王二闋是七言八句詩并七言
<pb:KR4i0012_WYG_081-7a>
　絶句詩而巳瑞鷓鴣尤依字易歌若小秦王必須雜
　以虚聲乃可歌耳其詞云碧山影裏小紅旗儂是江
　南踏浪兒拍手欲嘲山簡醉齊聲争唱浪婆詞西興
　度口㠶初落漁浦山頭日未欹儂送潮回歌底曲墫
　前還唱使君詩此瑞鷓鴣也濟南春好雪初晴行到
　龍山馬足輕使君莫忘霅溪女時作陽闗腸斷聲此小
　秦王也皆東坡所作(苕溪漁隐/)
東坡别參寥長短句云有情風萬里捲潮來無情送潮歸
<pb:KR4i0012_WYG_081-7b>
　問錢塘江上西興浦口幾度斜暉不用思量今古俛
　仰昔人非誰似東坡老白首忘機記取西湖西畔正
　暮山好處空翠烟霏算詩人相得如我與君希約他
　年東還海道願謝公雅志莫相違西州路不應回首
　為我沾衣晉書謝安雖受朝寄然東山之志始末不
　渝毎形於言色及鎮新城盡室而行造汎海之裝欲
　須經畧粗定自海道還東雅志未就遂遇疾篤還都
　尋薨羊曇為安所愛重安薨後輟樂彌年行不由西
<pb:KR4i0012_WYG_081-8a>
　州路嘗因大醉不覺至州門左右白曰此西州門曇
　悲感以馬策扣扉誦曹子建詩曰生存華屋處零落
　歸山坵因慟哭而去東坡用此故事若世俗之論必
　以為成䜟矣然其詞石刻後東坡自題云元祐六年
　三月六日余以東坡先生年譜考之元祐四年知杭
　州六年召為翰林學士承㫖則長短句盖此時作也
　自後復守潁徙揚入長禮曹出帥定武至紹聖元年
　方南遷嶺表建中靖國元年北歸至常乃薨凡十一
<pb:KR4i0012_WYG_081-8b>
　載則世俗成䜟之論安可信邪(苕溪漁隐/)
錢思公謫漢東日撰玉樓春詞曰城上風光鶯語亂城
　下烟波春拍岸綠楊芳草幾時休泪眼愁腸先巳斷
　情懐漸變成衰晩鸞鏡朱顔驚暗換往年多病厭芳
　樽今日芳樽惟恐淺毎酒䦨歌之則泣下後閤有白
　髪姫乃鄧王歌鬟驚鴻也遽言先王將薨預戒挽鐸
　中歌木蘭花引紼為送今相公亦將亡乎果薨於随
　州鄧王舊曲亦嘗有帝鄉烟雨鎻春愁故國山川空泪
<pb:KR4i0012_WYG_081-9a>
　眼之句(侍兒小名錄/)
曹元寵本善作詞特以紅窻逈戯詞盛行於世遂掩其
　名如望月婆羅門一詞亦豈不佳詞云漲雲暮捲漏
　聲不到小簾櫳銀河淡掃澄空皓月當軒高掛秋入
　廣寒宫正金波不動桂影朦朧佳人未逄歡此夕與
　誰同望逺傷懐對景霜滿愁紅南樓何處想人在長
　笛一聲中疑泪眼立盡西風此詞語病在霜滿愁紅
　之句時太早耳曽端百編雅詞乃以此詞為楊如晦
<pb:KR4i0012_WYG_081-9b>
　作非也(苕溪漁隐/)
凡作詩詞要當如常山之蛇救首救尾不可偏也如晁
　無咎作中秋洞仙歌詞其首云青烟幕處碧海飛金
　鏡永夜閒堦卧桂影固巳佳矣其後云待都將許多
　明付與金樽投曉共流霞傾盡更携取胡床上南樓
　看玉做人間素秋千頃若此可謂善救首尾者也至
　朱希真作中秋念奴嬌詞則不知出此其首云挿天
　翠柳被何人推上一輪明月照我藤床凉似水飛入
<pb:KR4i0012_WYG_081-10a>
　瑶池銀闕亦巳佳矣其後云洗盡凡心滿身清露冷
　浸蕭蕭明朝塵世記取休與人説此兩句全無意味
　收什得不佳遂弃全篇其氣索然矣(苕溪漁隐/)
中秋詞自東坡水調歌頭一出餘詞盡廢然其後亦豈
　無佳詞如晁次膺綠頭鴨一詞殊清婉但罇爼間歌
　喉以其篇長憚唱故湮沒無聞焉其詞云曉雲收淡
　天一片琉璃爛銀盤來從海底皓色千里澄輝瑩無
　塵素娥澹泞净可數丹桂參差玉露初零金風未凛
<pb:KR4i0012_WYG_081-10b>
　一年無似此佳時向坐乆踈星時度烏鵲正南飛瑶
　臺冷欄杆凭暖欲下遲遲念佳人音塵隔後對此應
　觧相思最闗情漏聲正永暗斷腸花影潜移料得來
　宵清光未减隂晴天氣又争知共凝戀如今别後還
　是隔年期人縱健清罇素月長願相随(苕溪漁隐/)
東坡在黄州中秋夜對月獨酌作西江月詞曰世事一
　塲大夣人生幾度秋凉夜來風葉巳鳴廊看取眉頭
　鬢上酒賤常愁客少月明多被雲妨中秋誰與共孤
<pb:KR4i0012_WYG_081-11a>
　光把盞凄然北望坡以䜛言謫居黄州欝欝不得志
　凡賦詩綴詞必寫其所懐然一日不負朝廷其懐君
　之心末句可見矣苕溪漁隐曰聚蘭集載此詞注云
　寄子由故後句云中秋誰與共孤光把酒凄然北望
　則兄弟之情見於句意之間矣疑是倅錢塘時作子
　由時為睢陽幕客若詞話所云則非也(古今詩話/)
　
　
<pb:KR4i0012_WYG_081-11b>
　
　
　
　
　
　
　
　詩話總龜後集巻三十三

<pb:KR4i0012_WYG_082-1a>
欽定四庫全書
　詩話總龜後集巻三十四　宋　阮　閲　撰
　　傷悼門
長慶四年退之為吏部侍郎薨於静安里第李翺行狀
　載屬纊之語云伯兄徳行高晚年止四十二¶某位為
　侍郎年出伯兄十五嵗且獲終於牖下幸不失大節
　以下見先人可謂榮矣翺祭文曰人心樂生皆惡其
　㐫兄之在病則齊其終順化以盡靡憾于中張籍祭
<pb:KR4i0012_WYG_082-1b>
　詩亦曰公有曠逺識生死為一綱及當臨終辰意色
　亦不荒贈我珍重言傲然委衾裳盖其聰明之所照
　了徳力之所成就故於生死之際超然如此宣室志
　載威粹骨蕝國世與韓氏為仇神人以帝命召公計
　事愈曰臣願從大王討之未幾而愈卒公神道墓誌
　行狀俱不載而止見於小説者如此豈東坡所謂其
　生也有自來其死也有所為乎李肇國史補謂愈登
　華山絶頂度不可返至於發狂慟哭今觀易簀之際
<pb:KR4i0012_WYG_082-2a>
　神色不亂如此不應於此而至於發狂慟哭也(葛常/之)
太白辭粟卧首陽屢空饑顔回當代不飲酒虛名安在
　哉君不見梁王池上月昔照梁王尊酒中梁王巳去
　明月在黄鸝怨觧啼春風分明感激眼前事莫惜醉
　卧桃園東又平原君安在科斗生古池坐客三千人
　而今知有誰君不見孔北海英風豪氣今何在君不
　見裴尚書土墳三尺蒿藜居此類者尚多愚謂雖千
　萬篇只是此意非如少陵傷風憂國感時觸景忠誠
<pb:KR4i0012_WYG_082-2b>
　激切蓄寓深逺各有所當也(黄常明/)
曽文肅熈寧初為海州懐仁令有監酒使臣張者小女
　甫六七嵗甚為惠黠文肅之室魏夫人怜之教以誦
　詩書頗通觧其後南北暌隔紹聖初文肅柄事樞時
　張氏女以入禁中雖無名位以善筆劄掌命令之出
　入忽與夫人相聞夫人以夫貴疏封瀛國稱夀禁庭
　始相見叙舊自後嵗時遣問夫人沒張作詩以哭云
　香散簾幃寂塵生翰墨間空傳三壼譽無復内朝班
<pb:KR4i0012_WYG_082-3a>
　從此絶迹矣後四十年靖康之變張從昭慈聖獻南
　渡至錢塘朱忠靖筆錄所記昭慈遣其傳𨗳反正之
　議張夫人者即其人也年八十餘終(揮塵/)
東漢李固忠直鯁亮志在許國不為身謀争立清河遂
　忤梁冀以致身首異處當時有提鈇上章乞收固尸
　如汝南郭亮者有星行至洛守衛尸喪如陳留楊𦍑
　者亦可見固以忠獲罪矣唐李華嘗觀黨錮傳撫巻
　而悲之且作詩曰古墳襄城野斜徑横秋陂况不禁
<pb:KR4i0012_WYG_082-3b>
　樵采茅莎無孑遺於乎生不能保其身死又不能保
　其蔵骨之地天之不相善人何至是耶梅聖俞詩云
　漢家誅黨人誰與李杜死死者有范滂其母為之喜
　喜死名愈彰生榮同犬豕故史臣以胡廣趙戒為糞
　土而馬融真犬豕哉(韻語陽秋/)
宋彭城王義康忌檀道濟之功㑹文帝疾動乃矯詔送
　廷尉誅之故時人歌云可怜白浮鳩枉殺檀江州當
　時人痛之盖如此奈何王綱下移主威莫立洎魏軍
<pb:KR4i0012_WYG_082-4a>
　至𤓰步帝方登石頭以思之又何補哉劉夣得嘗過
　其墓而悲之曰萬里長城壊荒雲野草秋秣陵多士
　女猶唱白浮鳩盖傷痛之深雖歴三百年而猶不泯
　也(韻語陽秋/)
苕溪云李杜畵象古今詩人題詠多矣若子羙其詩高
　妙固不待言要當知其平生用心處則半山老人之
　詩得之矣詩云吾觀少陵詩謂與元氣侔力能排天
　斡九地壯顔毅色不可求浩蕩八極中生物豈不稠
<pb:KR4i0012_WYG_082-4b>
　醜奸巨細千萬殊竟莫見以何雕鎪惜哉命之窮顛
　倒不見收青衫老見斥餓走半九州瘦妻僵前子仆
　後攘攘盗賊森戈矛吟哦當此時不廢朝廷憂嘗願
　天下聖大臣各伊周寧令吾廬獨破受凍死不忍四
　海赤子寒颼颼傷屯悼屈止一身嗟時之人我所羞
　所以見公像再拜涕泗流推公之心古亦少願起公
　死從之遊(䂬溪/)
淵明非畏枯槁其所以感嘆時化推遷者盖傷時之急
<pb:KR4i0012_WYG_082-5a>
　於聲利也非畏亂離其所以愁憤於干戈盜賊者盖
　以王室元元為懐也俗士何以識之
七哀詩起曹子建其次則王仲宣張孟陽也釋詩者謂
　病而哀義而哀感而哀悲而哀耳目聞見而哀口歎
　而哀鼻酸而哀謂一事而七者具也子建之七哀哀
　在於獨棲之思婦仲宣之七哀哀在於弃子之媍人
　張孟陽之七哀哀在於巳毁之園寢唐雍陶亦有七
　哀詩所謂君若無定雲妾作不動山雲行出山易山
<pb:KR4i0012_WYG_082-5b>
　逐雲去難是皆以一哀而七者具也老杜之八哀則
　所哀者八人也王思禮李光弼之武功蘇源明李邕
　之文翰汝陽鄭䖍之多能張九齡嚴武之政事皆不
　復見矣盖當時盗賊未息歎舊懐賢而作者也司馬
　温公亦有五哀詩謂楚屈原趙李牧漢&KR1007;錯馬援齊
　斛律光皆負才竭忠卒困於䜛而不能自脱盖有激
　而云爾(葛常之/)
白樂天元㣲之皆老而無子屢見於詩章樂天五十八嵗
<pb:KR4i0012_WYG_082-6a>
　始得阿崔㣲之五十一嵗始得道保同時得嗣相與
　酬唱喜甚樂天詩云膩刺新胎髪香綢小綉襦玉牙
　開手𤓰蘇顆㸃肌膚㣲之云且有承家望誰論得力
　時又云嘉名稱道保乞姓號崔兒三嵗而亡白賦詩
　云懐抱幼兒亡按墓誌有子道䕶年三嵗而卒以嵗
　月攷之即道保也孟東野連産三子不數日皆失之
　韓退之嘗有詩假天命以寛其憂三人者皆人豪而
　不能忘情如此信知割愛為難也若使學空天黙黙
<pb:KR4i0012_WYG_082-6b>
　依前重作鄧攸身傷哉㣲之五十三道者遭此則又
　何必黒衣巾者闖然入其户而後喻哉(葛常之/)
韓退之作李干墓誌云余不知服食之說自何起殺人
　不可計而慕尚之益至臨死乃悔其為而退之乃躬
　自蹈之以至於死白樂天所謂退之服硫黄一病訖
　不痊是也陳後山作嗟哉行云張生服石奴下潦上
　乾如渴烏韓子作志還自屠白笑未竟人復吁盖為
　此也然樂天與刑部李侍郎詩云金丹周學都無益
<pb:KR4i0012_WYG_082-7a>
　姹女丹砂燒即飛則樂天深知服食之無騐其皆以
　身試藥以自斃乎則白笑未竟人復吁之句未必然
　爾山谷在貶所曽公衮有書勸其勿服金石藥谷報
　云公衮疽根在旁乃不可食庭堅服之如晴雲之在
　川谷安得有霹靂火也則知服金石者尤當屏去粉
　白黛綠之軰或者用以資色力其斃宜哉(丹陽集/)
　
　
<pb:KR4i0012_WYG_082-7b>
　
　
　
　
　
　
　
　詩話總龜後集巻三十四

<pb:KR4i0012_WYG_083-1a>
欽定四庫全書
　詩話總龜後集巻三十五　宋　阮　閲　撰
　　傷悼門
復齋漫錄云農桑不擾嵗常登邉將無功吏不能四十
　二年如夣覺東風吹泪過昭陵此詩題於寢宫不著
　名氏宜表而出之
許彦周詩話云楊舜韶名友䕫長㒒十餘嵗向同在姑
　蘇時盜發孫堅墓楊作詩云闔廬城邉荒古丘昔誰
<pb:KR4i0012_WYG_083-1b>
　塟者孫豫州乆無行客為下馬時有牧童來放牛嗚
　呼舜韶今亡矣他詩皆工必傳於世也
雪浪齋日記云弔辯才詩云滄海盡頭人滅度亂峯深
　處塔孤員憶登夜閣天連鴈同看秋崖月上烟劉僴
　云天連鴈前人有古戍天連鴈之句
張南軒挽劉觀文詩憶時登廊廟忠言逹帝聰聽思惟
　盡瘁敢復計成功半世江湖上千憂寤寐中汗青誰
　秉筆請放衆言公(一/)國恥臣當死公家三世心忍看
<pb:KR4i0012_WYG_083-2a>
　臨絶筆誰續斷弦音精爽今如在衣冠恨更深却嗟
　蜍與志處世漫侵尋(二/)平日多竒節中間似富公天
　從廬墓請人說捄荒功辛苦培邦本雍容遏亂鋒人
　傳道奏切更過子嚢忠(三/)曽是南荆地他年竹馬迎
　旌旗嚴騎士弛矢盛民兵細放規摹舊還知節制明
　思公如峴首同我泪縱横(四/)
南軒挽王詹事詞大莭元無玷中心本不欺排奸力扛
　鼎憂國鬂成絲方喜三旌召俄興一鑑悲西風吹泪
<pb:KR4i0012_WYG_083-2b>
　眼夫豈哭吾私一睿主龍飛日如公舊學臣忠言闗
　國計清節映廷紳嵗月身多外江湖澤在民當年遺
　直歎千古更如新(二/)
東萊挽王詹事諸老收聲盡佳城又到公蒼天不可問
　吾道竟成窮旌捲莆田雨簫横霅浦風今年襟上泪
　三哭萬夫雄(一/)太史交㫋際元戎巻甲秋先鳴驚衆寐
　孤憤厭羣咻羽翼新鴻鵠聲華舊斗牛斷橋無恙不
　落月照寒流(二/)
<pb:KR4i0012_WYG_083-3a>
東萊挽汪端明異時憂世士歎息恨才難毎見公身健
　猶令我意寛彫零竟何極合復豈無端此理終難觧
　天風大隧寒一四海膺門峻親承二紀中論交由父祖
　受學自兒童山岳千尋上江湖萬折東微言蔵肺腑
　欲吐與誰同(二/)
王龜齡悼張安國舎人天上張才子少年觀國光高名
　一枝桂遺愛六州棠出世纔成佛修文遽作郎長沙
　屈賈誼宣室竟凄凉
<pb:KR4i0012_WYG_083-3b>
王龜齡挽趙氏詩全節忠臣配崇寧宰相家哀能變國
　俗實不御鈆華學佛窮三昧然松教五車遺芳載雕
　管名夀兩俱遐
東萊挽魏國錄麻衣見天子拜䟽不知休落落山林氣
　拳拳畎畆憂極知千載遇政用一身酧繞舎閩溪水
　朝東日夜流(一/)羣公祖踈傅多士送陽城短棹非前
　約長亭及此行深留移白日久語為蒼生㑹綺山陽賦
　鄰人笛未横(二/)
<pb:KR4i0012_WYG_083-4a>
東萊輓蕭祭酒摩揣誠斯薄雕鎸質亦消平生但真樸
　直上絶枝條氛霧終澄霽丘山亦動揺朝陽舊時鳳聲
　入舞簫韶
王龜齡悼亡燕寢焚香老病身細君相對坐如賔而今
　一榻維摩室唯與無言法喜親(一/)偕老相期未及朞
　回頭人事巳成非逄春尚擬風光轉過眼忽驚花片
　飛(二/)
文昌雜錄云梁均帝晉天福中始塟故妃張氏獨存考
<pb:KR4i0012_WYG_083-4b>
　功員外商鵬為誌文曰七月有期不見望陵之妾九
　疑無色空餘泣竹之妃後唐武皇師還渭北不獲入
　覲幕客李襲吉作違離表云穴禽有翼聴舜樂以
　猶來天路無梯望堯雲而不到五代之季工翰墨者
　無以過此也
許彦周詩話云外祖父邵安簡公布衣時上平元昊策
　又甞勸仁廟早立太子晩年自樞府出知越州又移
　知鄆州其薨也岐公作挽詞云披褐曽陳定𦍑策汗
<pb:KR4i0012_WYG_083-5a>
　青猶著立儲書春風澤國吟牋落夜雨溪堂燕豆踈
　前軰詩不獨語言精鍊且是着題
冷齋夜話云余問山谷今之詩人誰為冠曰無出陳無
　已其佳句可得聞乎曰吾見其作温公挽辭一聫便
　知其才不可敵曰政雖随日化身巳要人扶
王直方詩話云邢居實字惇夫年少豪邁所與游皆一
　時名士方年十四五時嘗作明妃引末云安得壯士
　霍嫖姚縳取呼韓作編户諸公多稱之既卒余收拾
<pb:KR4i0012_WYG_083-5b>
　其殘艸編成一集號曰呻吟惇夫自少便多憔悴感
　慨之意其作秋懐詩云高歌感人心心悲將奈何其
　作棗陽道中詩云有意問山神此生復來否巳而果
　卒於漢東惇夫之卒也山谷以詩哭之云詩到随州
　更老成江山為助筆縱横眼看白璧埋黄壤何况人
　間父子情盖謂惇夫與其子歆何也蔡天啟亦有詩
　云人物於今歎𦕈然孤墳宿草巳生烟日暮行人道
　旁舎應逢年少共談𤣥其餘作者甚衆皆載於呻吟
<pb:KR4i0012_WYG_083-6a>
　集後
　　寓情門
古今詩話云牧之為御史分司洛陽時李司徒罷鎮閒
　居聲伎為當時苐一一日開筵朝士臻赴以杜嘗持
　憲不敢邀飲杜諷坐客逹意願預斯㑹李馳書杜聞
　命遽來㑹中女妓百餘皆絶色殊藝杜獨坐南行瞪
　目注視滿引三巵問李曰聞有紫雲者孰是李指示
　之杜凝睇良乆曰名不虚得宜以見惠李俯首而笑
<pb:KR4i0012_WYG_083-6b>
　諸妓亦皆回首破顔杜又自引三爵朗吟而起曰華
　堂今日綺筵開誰喚分司御史來忽發狂言驚滿座
　兩行紅粉一時回意氣閒逸旁若無人苕溪漁隐曰
　東坡聞李公擇餘飲傅國傳家大醉有詩云不肯醒
　醒騎馬回玉山知為玉人頽紫雲有語君知否莫喚
　分司御史來即此事也又侍兒小名錄云兵部李尚
　樂妓崔紫雲詞華清峭眉目端麗李公為尹東洛宴
　客將酣杜公輕騎而來連飲三觥謂主人曰嘗聞有
<pb:KR4i0012_WYG_083-7a>
　能篇詠紫雲者今日方知名不虛得倘垂一意無以加
　焉諸妓回頭掩笑杜作前詩詩罷上馬而去李公尋
　以紫雲送贈之紫雲臨行獻詩曰從來學製斐然詩
　不料霜臺御史知愁見便教随命去戀恩腸斷出門
　時侍兒小名錄不載此事出於何書疑好事者附㑹
　為之也
東坡續麗人行李仲謀家有周昉畵背靣欠伸内人極
　精戱作此詩云深宫無人春晝長沉香亭北百花香
<pb:KR4i0012_WYG_083-7b>
　羙人睡起薄梳洗燕舞鶯啼空斷腸畫工欲畵無窮
　意背立春風初破睡若教回首更嫣然陽城下蔡俱
　風靡子蒼用此意題伯時所畵宫女云睡起昭陽暗
　淡粧不知緣底背斜陽若教轉靣一回首三十六宫
　無粉光終不及坡之偉麗也
藝苑雌黄云朝雲者東坡侍妾也嘗令就秦少游乞詞
　少㳺作南歌子贈之云靄靄迷春態溶溶媚曉光不
　應容易下巫陽秪恐翰林前世是襄王暫為清歌駐
<pb:KR4i0012_WYG_083-8a>
　還因暮雨忙瞥然歸去斷人腸空使蘭臺公子賦高
　唐
王直方詩話云無巳嘗作小放歌行兩篇其一云春風
　永巷閉娉婷長使青樓悞得名不惜捲簾通一顧怕
　君着眼未分明其一云當年不嫁惜娉婷傅白施朱
　作後生説與旁人須早計随宜梳洗莫傾城山谷云
　無巳他日詩語極高古至於此篇則顧影徘徊衒耀
　太甚
<pb:KR4i0012_WYG_083-8b>
　　逰宴門
蔡寛夫詩話云文忠與趙康靖公槩同在政府相得歡
　甚康靖先告老歸睢陽文忠相繼謝事歸汝隂康靖
　一日單騎車特往過之時年巳八十矣留劇飲踰月
　日於汝隂縱遊而後返前軰挂冠後能從容自適未
　有若此者文忠賦詩云古來交道愧難終此㑹今時
　豈易逢出處三朝俱白首凋零萬朩見青松公能不
　逺來千里我病猶堪釂一鍾巳勝山隂空興盡且留
<pb:KR4i0012_WYG_083-9a>
　歸駕為從容因榜其游從之地為㑹老堂明年文忠
　欲往睢陽報之未果而薨兩公名節固師表天下而
　風流襟度又如此誠可以激薄俗也
人間佳節惟寒食天下名園重洛陽金谷煖横宫殿碧
　銅駞晴合綺羅光橋邉楊柳細垂地花外秋千半出
　墻白馬蹄輕草如剪爛逰於此十年狂(康節春逰吟/)
東臯雜錄云孔嘗甫言唐人詩有城頭椎鼓傳花枝席
　上摶拳握松子乃知酒席蔵&KR0848;為戯其來也乆
<pb:KR4i0012_WYG_083-9b>
復齋漫錄云仲至使遼回謁恭敏李公席中賦詩云穹
　廬三月巳淹留白草黄雲見即愁滿袖塵埃何處洗
　李家池上海棠洲
許彦周詩話云退之詩酩酊馬上知為誰此七字用
　意哀悲過於痛哭又詩云銀燭未消窻送曙金釵
　半醉坐添春殊不類其為人乃知能賦梅花不獨
　宋廣平
阮戸部逰紫㣲觀詩春來猶未到金庭桃杏離披柳巳
<pb:KR4i0012_WYG_083-10a>
　青直待斜陽方興盡一笻獨立紫㣲亭
　
　
　
　
　
　
　
<pb:KR4i0012_WYG_083-10b>
　
　
　
　
　
　
　
　詩話總龜後集巻三十五

<pb:KR4i0012_WYG_084-1a>
欽定四庫全書
　詩話總龜後集巻三十六　宋　阮　閲　撰
　　怨嗟門
孟郊詩云借車載家具家具少於車借者莫彈指貧窮
　何足嗟可見其素窶後有詩云賔秋巳覺厚私儲常
　恐多是古人恐富求歸之義則貧亦何足怪按郊為
　溧陽尉縣有投金瀬平陵城林薄蓊蔚郊往來其間
　曹務都廢至遣假尉代之而分其半俸則安得有私
<pb:KR4i0012_WYG_084-1b>
　儲哉退之贈郊詩云陋室有文史高門有笙竽何能
　辯榮辱且欲分賢愚盖言貧者文史之樂賢於富者
　笙竽之樂也(葛立之/)
司馬遷游江淮汶泗之境紬金匱石室之書而作史記
　上下數千年殆如目覩可謂孤㧞初遭李陵之禍不
　肯引决而甘腐刑者實欲效離騷呂覧説難之書以
　攄憤悱故荆公詩云嗟子刀鋸間悠然止而食成書
　與後世憤悱聊自釋觀史記評賛於范雎蔡澤則曰
<pb:KR4i0012_WYG_084-2a>
　二子不相戹烏能激乎於季布則曰彼自負才故受
　辱而不羞於虞卿則曰虞卿非窮愁則不能著書以
　自見於伍員則曰隐忍以就功名至於作貨殖游俠
　二傳則一家貧不能自贖左右親戚不為一言而寄
　意焉則荆公釋憤悱之言非虚發也韻(語陽秋/)
晨牝妖鴟喪家生亂自古而然故夏姬亂陳費無極亂
　楚李義山詠北齊云小憐玉體横陳夜巳報周師入
　晉陽東坡城都畫手開十眉横雲却月争新竒游人
<pb:KR4i0012_WYG_084-2b>
　指㸃小顰處中有漁陽胡馬嘶熟味此詩則呉人何
　苦怨西施豈是稱詠史哉等而下之凡移於尤物皆
　可以為戒(黄常明/)
杜牧張祜皆有春申君絶句杜云烈士思酧國士恩春
　申誰與快寃魂三千賔客總珠履欲使何人殺李園
　張云薄俗何心議感恩謟容卑迹頼君門春申還道
　三千客寂莫無人殺李園二詩語意太相犯於乎朱
　英之言義矣而春申不能必用李園之計巧矣而春
<pb:KR4i0012_WYG_084-3a>
　申不能預防春申之客衆矣而無一人為春申殺李
　園者所以起二子之論也余亦嘗有二絶云朱英意
　在强黄歇黄歇如何弱李園一旦棘門竒禍作自貽
　伊戚向誰論又先秦豈謂嬴為呂東晉那知馬作牛
　不悟春申亦如許敢憑宫掖售邪謀(黄常明/)
唐淄青李師道倚蔡為重稱兵不軌洎蔡平師道乃始
　震悸憲宗命削其官詔諸軍進討於是六節度之兵
　興矣故劉夣得嘗為天齊行二篇以快李師道之死
<pb:KR4i0012_WYG_084-3b>
　夫師道猖獗狂悖反噬其主人怨神怒豈能居覆載
　之中乎故夣得云牙門大將有劉生夜半射落攙搶
　星又云太山沉冦六十年旅祭不饗生愁烟今逄聖
　君欲封禪神使隂兵來助戰夫劉悟本軍之將也力
　為師道屯陽榖以當魏博乃倒戈以攻其主太山本
　土之神也宜福其地而乃以隂兵助敵則人怨神怒
　可知矣將叛其君神叛其主豈非以此始者以此終
　乎天之所報速矣(黄常明/)
<pb:KR4i0012_WYG_084-4a>
杜子羙身遭離亂復迫衣食足迹幾半天下自少時逰
　蘇及越以至作諫官奔走州縣既皆載壯逰詩矣其
　後贈韋左丞詩云今欲東入海即將西去秦則自長
　安之齊魯也贈李白詩云亦有梁宋逰方期拾瑶草
　則自東都之梁宋也發同谷縣云賢有不黔突聖有
　不煖席姑來兹山中休駕喜地僻奈何物迫累一嵗
　四行役則自隴右之劍南也留别章使君云終作適
　荆蠻安排用莊叟隨雲拜東皇挂席上南斗則自蜀
<pb:KR4i0012_WYG_084-4b>
　之荆楚也夫士人既無常産為饑所驅豈免仰給於
　人則奔走道途亦理之常爾王建云一年十二月强
　半馬上看員缺百年歡樂能幾何在家見少行見多
　不緣衣食相驅遣此身誰願長奔波李頎亦云男兒
　在世無産業行子出門如轉蓬皆為此也(黄常明/)
陶淵明乞食詩云飢來驅我去不知竟何之而繼之以
　感子漂母惠愧我韓才非則求而有獲者也杜子羙
　上水遣懐云驅馳四海内童稚日糊口而繼之以但
<pb:KR4i0012_WYG_084-5a>
　遇新少年少逢舊知友則求而無所得者也山谷貧
　樂齋詩云飢來或乞食有道無不可過青草湖云我
　雖貧至骨尤勝杜陵老憶昔上岳陽一飯從人討由
　是論之則杜之貧甚於陶如山谷之貧尚優於杜也
　(黄常明/)
老杜避亂秦蜀衣食不足不免求給於人如贈高彭州
　云百年巳過半秋至轉飢寒為問彭州牧何時救急
　難客夜詩云計拙無衣食途窮仗友生老妻書數紙
<pb:KR4i0012_WYG_084-5b>
　應悉未歸情狂夫詩云厚祿故人書斷絶常飢稚子
　色凄凉荅裴道州詩云虚名但䝉寒温問泛愛不救
　溝壑辱簡韋十詩云因知貧病人須棄能使韋郎迹
　也踈觀此五詩可見其艱窘而有望於朋友故舊也
　然當時能期之者幾何人哉劉長卿云世情薄恩義
　俗態輕窮厄山谷云持飢望路人誰能顔色温余於
　子羙亦云(葛韋之/)
李翺賦衆囂囂而雜處咸歎老而嗟卑顧予心獨不怨
<pb:KR4i0012_WYG_084-6a>
　兮慮行道之猶非文忠常稱之觀老杜漢隂有鹿門
　滄海有靈槎焉能學衆口咄咄空咨嗟正同此意(葛/常)
　(之/)
樂天謫潯陽寄左降詩云殘燈無㷔影幢幢此夕聞君
　得九江垂死病中驚坐起暗風吹雨入寒窻白謂此
　句他人尚不可聞况㒒心哉至今毎吟猶惻惻再復
　貽三韻云憶昔封書與君夜金鑾殿後欲明天今夜
　封書在何處廬山庵裏曉燈前去來乃士之常二公
<pb:KR4i0012_WYG_084-6b>
　不應如此戚戚也子瞻送文與可云奪官遣去不自
　覺曉梳脱髪誰能收推之前詩厥論尚矣然居易荅
　元書以三太為報且云可以樂之終身者悲歎之語
　恐特傷離索耳(䂬溪/)
詩有人之情性也非强諫争於庭怨詈於道怒隣詈坐
　之所為也余謂怨隣詈坐固非詩本指若小弁親親
　未嘗無怨何人斯取彼譛人投畀豺虎未嘗不憤謂
　不可諫争則又甚矣箴規刺誨何為而古者帝王尚
<pb:KR4i0012_WYG_084-7a>
　許百工各執藝事以諫詩獨不得與工技等哉故譌
　諫而不譎者惟風為然如雅云匪靣命之言提其耳
　彼童而角實訌小子憂心慘慘念國之為虐亂匪降
　自天生自媍人忠臣義士欲正君定國惟恐所陳不
　激切豈盡優柔婉媚乎故樂天寄唐生詩云篇篇無
　空文句句必盡規子建稱孔北海文章多雜以嘲戯
　子羙亦戯效俳諧體退之亦有寄詩雜談俳不獨文
　舉為然自東方生而下稱處士張長史顔延年軰往
<pb:KR4i0012_WYG_084-7b>
　往多滑稽語大抵才力豪邁有餘而用之不盡自然
　如此韓詩濁醪沸入口口角如衘䈤試以詩義授如
　以肉貫串初食不下喉近亦能稍稍皆謔語也坡集
　類此不可勝數寄蘄簟與蒲傳正云東坡病叟長覉
　旅凍飢餓吟似飢䑕倚頼東風先破衾一夜雪寒披
　故絮黄州云自慚無補絲毫事尚費官家壓酒囊將
　之湖州云呉兒膾薄欲飛去未食先説饞涎垂又㝷
　花不論命愛雪長忍凍天公非不怜聴飽即喧閧食
<pb:KR4i0012_WYG_084-8a>
　筍云紛然生喜怒似被狙公賣種茶云飢寒未巳免
　巳作大飽計平生五千巻一字不救飢寒來凭空按
　一字不可煮皆斡旋其語而弄之信恢刃有餘與血
　指汗顔者異矣(黄常明/)
詩眼云山谷常言少時曽誦薛能詩云青春背我堂堂
　去白髪欺人故故生孫莘老問云此何人詩對曰老
　杜莘老云杜詩不如此後山谷語傳師云庭堅因莘
　老之言遂曉老杜詩高雅大體傳師云若薛能詩正
<pb:KR4i0012_WYG_084-8b>
　俗所謂歎世耳
後湖集云余毎讀蘇州漠漠㠶來重冥冥鳥去遲之語
　未嘗不茫然而思喟然而歎嗟乎此余晩泊江西十
　年前夣耳自余犇竄南北山行水宿所歴佳處固多
　欲求此夣了不可得豈蒹葭莾蒼無三湘七澤之壮
　雪蓬烟艇無風檣陣馬之竒乎抑吾且老矣壮懐銷
　落塵土坌沒而無少日烟霞之想也慶長筆端丘壑
　固自不凢當為余圖蘇州之句於壁使余隐几静對
<pb:KR4i0012_WYG_084-9a>
　神遊八極之表耳
　
　
　
　
　
　
　
<pb:KR4i0012_WYG_084-9b>
　
　
　
　
　
　
　
　詩話總龜後集巻三十六

<pb:KR4i0012_WYG_085-1a>
欽定四庫全書
　詩話總龜後集巻三十七　宋　阮　閲　撰
　　譏誚門
坡遊武昌寒溪云楚雨遂昏雲夣澤呉潮不到武昌宫
　又周游困卧九折嶺褰衣獨上呉王臺於一時筆快
　遂以上宫目之繼而有李成伯云嗟嗟漢鼎乆傾東
　肉食曽無智與忠孟徳仲謀交號令本初竊地搶姦
　雄武侯偶失三分策孫氏俄成一戰功寂寞西山舊
<pb:KR4i0012_WYG_085-1b>
　巢穴庸兒尤道帝王宫語幾乎詈矣但渠不記其家
　太白曽作武昌韓侯去思頌黄金之車大呉天子武
　昌鼎據實為帝里其罪大矣(䂬溪/)
永叔萬釘寶帶爛熳環人謂此帶幾度道著觀子羙緋
　魚以及之扶病垂朱紱挈帶看朱紱銀章付老翁世
　未嘗譏之者豈以其人不止宜此服邪固嘗有云朱
　紱負平生又云居然綰章紱受性本幽獨(䂬溪/)
唐竇常牟羣庠鞏兄弟五人四人擢進士獨羣客隐
<pb:KR4i0012_WYG_085-2a>
　毗陵因韋夏卿屢薦始入仕皆詩人也牟晩從昭義
　盧從史從史䆮驕牟度不可諫即移疾歸東都故其
　秋夕閑居詩云燕燕辭巢蟬蜕枝窮居積雨壊籓籬
　羣嘗為黔中觀察使故其詩云佩刀看日晒賜馬旁
　江調言語多重譯壺觴毎獨謡而鞏詩中乃有自京
　師將赴黔南之所謂什風雨荆州二月天問人初顧峽
　中船西南一望雲和水尤道黔南有四千此詩疑羣所
　作而悞寘鞏集中爾當歴武陵䕫江撫四州刺史所
<pb:KR4i0012_WYG_085-2b>
　謂看春又過清明節算老重經癸巳年者將之武陵
　到松滋渡之所作也庠詩不見其巡内一絶云愁雲
　漠漠草離離太液鈎陳處處疑薄暮毁垣春雨裏殘
　花猶發萬年枝造句亦可謂秀整矣兄弟中獨羣詩
　稍低又不得舉進士而位反居上鞏詩又放魚詩云
　好去長江千萬里不須辛苦上龍門豈非為羣而言
　乎史載鞏平居與人言若不出口世號囁嚅翁乃肯
　為是耶(葛立之/)
<pb:KR4i0012_WYG_085-3a>
謝靈運在永嘉臨川作山水詩甚多往往皆佳句然其
　人浮躁不覊亦何足道哉方景平天子踐祚靈運巳
　扇揺異同非毁執政矣暨文帝召為祕書監自以名
　軰應叅時政而王曇首王華等名位踰之意既不平
　多稱疾不朝則無君之心巳見於此時矣後以游放
　無度為有司所糾朝廷遣使收之而靈運有韓亡子
　房奮秦帝魯連恥之詠竟不免東市之戮而白樂天
　乃謂謝公才廓落與世不相遇壮志欝不用須有所
<pb:KR4i0012_WYG_085-3b>
　洩處洩為山水詩逸韻諧竒趣何也武帝文帝兩朝
　遇之甚厚内而卿監外而二千石亦不為不逄矣豈
　可謂與世不相遇乎少須之安知不至黄散而&KR0310;躁
　至是惜哉其作登石門詩云心契九秋榦目翫三春
　荑居常以待終處順故安朓不知桃墟之洩能處順
　耶五羊之旤能待終耶亦可謂心語相違矣(韻語陽/秋)
荆公作商鞅詩云今人未可非商鞅商鞅能令政必行
　余竊疑焉孔子論為君難有曰如其善而莫予違也
<pb:KR4i0012_WYG_085-4a>
　不亦善乎如不善而莫予違也不幾乎一言而喪邦
　乎盖人君操生殺之權志在使人無違於我其何所
　不至哉商鞅助秦為虐而乃稱其使政必行何耶後
　又有謝安詩云謝公才業自超羣誤長清談助世紛
　秦晉區區等亡國可能王衍勝商君則知前篇有激
　而云也杜子羙云舜舉十六相身尊道何高秦時用
　商鞅法令如牛毛則知所去取矣(韻語陽秋/)
荆公以詩賦决科而深不樂詩賦試院中五絶其一云
<pb:KR4i0012_WYG_085-4b>
　少年操筆坐中庭子墨文章頗自輕聖世選才終用
　賦白頭來此試諸生後作詳定官復有詩云童子常
　誇作賦工暮年羞悔有楊雄當年賜帛倡優等今日
　論才將相中細甚客卿因筆墨卑於爾雅注魚虫漢
　家故事真當改新詠知君勝弱翁熈寧四年既預政
　遂罷詩賦専以經義取士盖平日之志也元祐五年
　侍御史劉摯等謂治經者専守一家而畧諸儒傳記
　之學為文者惟務訓釋而不知聲律體要之詞遂復
<pb:KR4i0012_WYG_085-5a>
　用詩賦紹聖初以詩賦為元祐學術復罷之政和中
　遂著於令士庶傳習詩賦者杖一百畏謹者至不敢
　作詩時張芸叟有詩云少年辛苦校虫魚晚嵗雕虫
　恥壯夫自是諸生尤習氣果然紫詔盡驅除酒間李
　杜皆投筆地下班揚亦引車唯有背時迂鈍叟静中
　吟撚白髭鬚盖芸叟自謂也
黄魯直云陶淵明責子詩曰白髪被兩髩肌膚不復實
　雖有五男兒總不好紙筆阿舒已八歳懶惰故無匹阿
<pb:KR4i0012_WYG_085-5b>
　宣行志學而不愛文術雍端年十三不識六與七逼
　子垂九齡但識梨與栗天運茍如此且進盃中物
　觀淵明此詩想見其人慈祥戱謔可觀也俗人便謂
　淵明諸子皆不肖而淵明愁歎見於詩耳又杜子羙
　詩陶潜避俗翁未必能逹道觀其著詩篇頗亦恨枯
　槁逹生豈是足黙識盖不早生子賢與愚何其挂懐
　抱子羙困頓於兩川盖為不知者詬病以為拙於生
　事又往徃譏議宗文宗武失學故聊觧嘲耳其詩名
<pb:KR4i0012_WYG_085-6a>
　曰遣興可觧也俗人便為譏病淵明所謂痴人前不
　得說夣也
作詩不知風雅之意不可以作詩詩尚譎諫唯言之者
　無罪聞之者足以戒乃為有補而涉於毁謗聞者怒
　之何補之有觀蘇東坡詩只是譏誚朝廷殊無温柔
　崇厚之氣以此人故得而罪之若是伯淳詩聞者自
　然感動因舉伯淳和温公諸人禊飲詩云未須愁日
　暮天際是輕隂又泛舟詩云只恐風花一片飛何其
<pb:KR4i0012_WYG_085-6b>
　温厚也(龜山語錄/)
東坡云今太白集中有歸來乎笑矣乎及贈懐素草書
　數詩决非太白作盖唐末五代間學齊巳軰詩也余
　舊在富陽見國清院太白詩絶凡近過彭澤興唐院
　又見太白詩亦非是良由太白豪俊語不甚擇集中
　亦往往有臨時率然之句故使妄庸軰敢耳若杜子
　羙世豈復有偽撰邪余嘗舟次姑熟堂下讀姑熟十
　詠恠其語淺近不類李白王平甫云此李赤詩也赤
<pb:KR4i0012_WYG_085-7a>
　見柳子厚集自比李白故名赤其後為厠鬼所惑以
　死今觀其詩止此而以太白自比則其人心疾乆矣
　豈厠鬼之罪也苕溪漁隐曰東坡此語盖有所譏而
　已
元祐文章世稱蘇黄然二公當時争名互相譏誚東坡
　嘗云黄魯直詩文如蝤蛑江珧柱格韻高絶盤飱盡
　廢然不可多食多食則發風動氣山谷亦云盖有文
　章妙一世而詩句不逮古人者此指東坡而言也二
<pb:KR4i0012_WYG_085-7b>
　公文章自今視之世自有公論豈至各如前事盖一
　時争名之詞耳俗人便以為誠然遂為譏誚所謂蚍
　蜉撼大樹可笑不自量者邪
王直方詩話云文潜賦虎圖詩末云煩君衛吾寢振此
　蓬蓽陋坐令盗肉䑕不敢窺白晝或云此却是猫兒
　詩也又太旱詩云天邉趙盾益可畏水底武侯方醉
　眠時人以為幾於湯燖右軍也
陳軒筆錄云彭乘為翰林學士文章誥命尤為可笑有
<pb:KR4i0012_WYG_085-8a>
　邉帥乞朝覲仁宗許其候秋凉即途乗為批荅之詔
　曰當俟蕭蕭之候爰興靡靡之行王琪性滑稽多所
　侮誚及乗死也琪為挽詞云最是蕭蕭句無人繼後
　風盖為是也
後山詩話云楊蟠金山詩云天末樓臺横北固夜深燈
　火見揚州王平甫云莊宅牙人語也觧量四至呉僧
　錢塘白塔院詩曰到江呉地盡隔岸越山多余謂分
　界堠子語也
<pb:KR4i0012_WYG_085-8b>
隐居詩話云至和中阮逸為王宫記室王能詩多與逸
　唱和逸有句曰易立太山石難枯上林柳有言其事
　者朝廷方治之㑹逸坐他事因廢棄之
　
　
　
　
　詩話總龜後集巻三十七

<pb:KR4i0012_WYG_086-1a>
欽定四庫全書
　詩話總龜後集巻三十八　宋　阮　閲　撰
　　箴規門
東坡山村詩云烟雨濛濛雞犬聲有生何處不安生但
　教黄犢無人佩布榖何勞也勸耕意言是時販私鹽
　者多帶刀杖故取前漢龔遂令人賣劍買牛賣刀買
　犢曰何為帶刀佩犢意言但得鹽法寛平令民不帶
　刀劍而買牛犢則民自力耕不勞勸督以譏鹽法太
<pb:KR4i0012_WYG_086-1b>
　峻不便也又云老翁七十自腰鎌慙愧春山筍蕨甜
　豈是聞韶觧忘味爾來三月食無鹽意言山中之人
　饑貧無食雖老猶自採筍蕨譏時鹽法峻急僻逺之
　人無鹽食用動經數月若古之聖賢則能聞韶忘味
　山中小民豈能食淡而樂乎以譏鹽法太急也又云
　杖藜褁飯去匆匆過眼青錢轉手空嬴得兒童語音
　好一年强半在城中意言百姓請得青苖錢立便於
　城中浮費使却又言鄉村之人一年兩度夏秋税及
<pb:KR4i0012_WYG_086-2a>
　數度請納和預買錢今來更添青苖助役錢因此莊
　家㓜小子弟多在城市不着次苐但學得城中人語
　音而巳以譏新法青苖助役不便也
東坡開運鹽河詩云居官不任事消散羡長卿胡不歸
　去來滯留愧淵明鹽事星火急誰能䘏農耕薨薨曉
　鼓動萬指羅溝坑天雨助官政泫然淋衣纓人如鴨
　與猪投泥相濺驚下馬荒堤上四顧但湖泓綫路不
　容足又與牛羊争歸田雖賤辱豈失泥中行寄語故
<pb:KR4i0012_WYG_086-2b>
　山人慎勿厭藜羮是時盧秉提舉鹽事擘畵開運鹽
　河差夫千餘人某於大雨中部役其河只為般鹽既
　非農事而役農民秋田未了有妨農事又其河中間
　有涌沙數里意言開得不便自歎泥中勞苦羡司馬
　長卿居官而不任事又愧陶淵明不早棄官歸去也
　農事未休而役千餘人故云鹽事星火急誰能䘏農
　耕又言百姓巳勞苦不意天雨又助官政之勞民轉
　致百姓疲弊役人在泥水中辛苦無異鴨與猪又言
<pb:KR4i0012_WYG_086-3a>
　某亦在泥中與牛羊争路而行若歸田豈失此哉故
　云寄語故山友謹不可厭藜&KR0245;而思仕宦以譏開運
　鹽河不當又妨農事也
蘇東坡八月十五日觀潮作詩云呉兒生長狎濤淵冐
　利忘生不自怜東海若知明主意應教斥鹵變桑田
　時新有㫖禁弄潮故云呉兒生長狎濤淵冐利輕生
　不自怜盖言弄潮之人為貪官中利物致其間有溺
　死者故朝㫖禁斷某為其時又好興水利因作此詩
<pb:KR4i0012_WYG_086-3b>
　言東海若知明主意應教斥鹵變桑田意言東海若
　知此意當令斥鹵地盡變桑田此事之必不可成者
　以譏興水利之難成也
子瞻任杭州通判日轉運司差往湖州相度堤岸利害
　因與知湖州孫覺相見作詩與孫覺云嗟余與子乆
　離羣耳冷心灰百不聞若對青山談世事當須舉白
　便浮君某是時約孫覺并坐客如有言及時事者罸
　一大盞雖不指言時事是非意言時事多不便不得
<pb:KR4i0012_WYG_086-4a>
　説也又云天目山前淥浸裾碧瀾堂下看衘艫作堤
　捍水非吾事閑送苕溪入太湖某為先曽言水利不
　便却被轉運司差相度堤岸又云作堤捍水非吾事
　意言夲非興水利之人以譏諷水利之不便也
王詵送韓幹畵馬十二疋求䟦尾子瞻作詩云南山之
　下汧渭之間想見開元天寶年八坊分屯隘秦川四
　十萬疋如雲烟騅駓駰駱驪騮騵白魚赤兎騂皇䮧
　龍顱鳳頸獰且妍竒姿逸徳隐駑頑碧眼胡兒手足
<pb:KR4i0012_WYG_086-4b>
　鮮嵗時剪刷供帝閑柘袍臨池侍三千紅粧照日光
　流淵樓下玉螭吐青寒往來蹙踏生飛湍衆工䑛筆
　和朱鈆先生曹覇弟子韓廐馬多肉凥脽圓肉中畵
　骨誇尤難金覊玉勒綉羅鞍鞭箠刻烙傷天全不如
　此圖近自然平沙細草荒芊綿驚鴻脱兎争後先王
　良挾策飛上天何必俯首服短轅意以騏驥自比譏
　執政大臣無能盡我才如王良之御者何必折節干
　求進用也
<pb:KR4i0012_WYG_086-5a>
子瞻臈月遊孤山詩云獸在藪魚在湖一入池檻歸期
　無悞随弓旌落塵土坐使鞭箠環呻呼追胥連保罪
　及孥百日愁歎一日娯白雲舊有終老約朱綬豈合
　幽人紆人生何者非蘧廬故山鶴怨秋猿孤何時自
　駕鹿車去掃除白髪煩菖蒲麻鞋短褐随獵夫射弋狐兎
　供朝晡陶潜自作五柳傳潘閬畵入三峯圖吾年凛
　凛今幾餘知非不去慙衛蘧嵗荒無術歸亡逋鵠則
　易畫虎難摹此詩云悞随弓旌落塵土坐使鞭箠環
<pb:KR4i0012_WYG_086-5b>
　呻呼以譏新法行後公事鞭箠多也
　　詼諧門
老杜贈常左丞有朝叩富兒門暮随肥馬塵至為殘盃
　冷炙之語及姜少府為清觴異味即云新歡使飽姜
　侯徳王倚為沽酒割鮮即云故人情義晩誰似豈附
　炎老饕如是哉盖託文字戱謔也然又不可不慮故
　有褊性合幽棲干謁傷直耻事干謁以自見其志亦
　如示姪佐云甚聞霜薤白重惠意如何巳應舂得細
<pb:KR4i0012_WYG_086-6a>
　頗覺寄來遲皆戱言也終慮痴人以夣為實故示姪
　濟云所來為宗族亦不為盤飱小人利口實薄俗難
　可論正如淵明乞食篇云饑來駈我去不知竟何之
　行行正斯里扣門拙言辭其卑汚乃爾不肯為五斗
　拆腰殆與異矣
試問高吟三十首何如低唱兩三盃又譬如長鬛人不
　以長為苦歸來被上下一夜著無處天覺真賛云書
　生大抵多窮相金眼除非是黨公皆笑林語也
<pb:KR4i0012_WYG_086-6b>
北夣𤨏言載江陵世號衣冠藪澤人言琵琶多如飯甑
　措大多如鯽魚退之酧崔少府伊陽詩云下言人吏
　希惟足彪與虥余官辰溪時士人皆可喜而不多得
　近城人虎雜居戱為對云固冠思得多於鯽(士人/)刻
　木惟宜少似彪(吏人/)
某見同儕因行飲令人索一魚名有浙人大唱云周公
　魚余謂客坐且喜召伯鮓有對矣滿堂胡盧不止因
　戱為足成其語云京語鮓先誇召伯浙音魚或號周
<pb:KR4i0012_WYG_086-7a>
　公(䂬溪/)
文潜詩兒曹鞭笞學官府翁怜兒痴旁笑侮平明坐衙
　鞭復呵賢於羣兒能幾何兒曹鞭笞以為戱翁怒鞭
　人血流地一種戱劇誰後先我笑為公兒更賢余謂
　此詩亦不可不令操權者知也坡云不辭脱袴溪水
　寒水中照見催租瘢等閒戯語亦有所補
後山詩話云楊大年傀儡詩云鮑老當筵笑郭郎笑他
　舞袖太琅璫若教鮑老當筵舞轉更琅璫舞袖長語
<pb:KR4i0012_WYG_086-7b>
　俚而意切相傳以為笑
後山詩話云乞猫詩秋來䑕軰欺猫死窺瓮翻盤攪夜
　眠聞道狸奴將數子買魚穿柳聘衘蟬雖滑稽而可
　喜千嵗而下讀者如新
王直方詩話云謝王炳之惠玉板紙詩云王侯髩若綠
　坡竹此出髯奴傳炳之大以為憾送零陵主簿夏君
　玉詩末云因行訪幽襌頭陁烟雨外盖君玉頭甚大
　故以此戯之
<pb:KR4i0012_WYG_086-8a>
東軒筆錄云陶榖乆在翰林意希大用仍俾其黨因事
　薦引言榖在詞禁宣力實多微伺上㫖太祖笑曰翰
　林草制皆檢前人舊本改換詞語所謂依様畵葫蘆
　耳何宣力之有榖聞之作詩曰官職須由生處有文
　章不管用時無堪笑翰林陶學士年年依舊畵葫蘆
　太祖薄其怨望遂决意不用矣
西清詩話云高英秀者呉越國人與賛寧為詩友口給
　好罵滑稽毎見眉目有異者必噂短於其後人號惡
<pb:KR4i0012_WYG_086-8b>
　啄薄徒嘗譏名人詩病云李山甫覧漢史云王莾弄
　來曽半破曹公將去便平沉定是破船詩李羣玉詠
　鷓鴣云方穿詰曲﨑嶇路又聴鈎輈格磔聲定見梵
　語詩羅隐云雲中鷄犬劉安過月裡笙歌煬帝歸定
　見鬼詩杜荀鶴云今日偶題題似着不知題後更誰
　題此衛子詩也不然安有四蹄賛寧笑謝而巳
苕溪漁隐曰劉義落葉詩云返蟻難尋穴歸禽易見窠
　滿廊僧不厭一片俗嫌多鄭谷柳詩云半烟半雨溪
<pb:KR4i0012_WYG_086-9a>
　橋畔間杏間桃山路中㑹得離人無限意千絲萬絮
　惹春風或戯謂此二詩乃落葉及柳謎子觀者試一
　思之方知其善謔也
隐居詩話云昨夜隂山吼賊風帳中驚起黒髯翁平明
　不待全師出連把金鞭打鉄&KR0865;不知何人之詩頗為
　邉人傳誦有張師雄者居洛中好以甘言悦人晩年
　尤甚洛人目為蜜翁翁㑹官於塞上一夕傳胡騎犯
　邉師雄倉皇震恐衣皮裘兩重伏於土穴中神如痴
<pb:KR4i0012_WYG_086-9b>
　矣秦人呼土窟為土空遽為無名子改前詩以嘲之
　曰昨夜隂山賊吼風帳中驚起蜜翁翁平明不待全
　師出連着皮裘入土空
許身一何愚自比稷與契杜陵布衣老且愚信口自比
　稷與契其平居趨超自是唐虞上人時夸儀秦似不
　可曉飄飄蘇季子六印佩何遲敝裘蘇季子歴國未
　知還季子黒貂敝得無妻嫂欺戰國奸民蘇張為渠
　此老不應未喻及觀薇蕨餓首陽裘馬資歴聘賤子
<pb:KR4i0012_WYG_086-10a>
　欲適從疑誤此二柄其意甚明前言盖戯耳(䂬溪/)
許彦周詩話云黄魯直愛與郭功甫戯謔嘲調雖不當
　盡信至如曰公做詩費許多氣力做甚此語切當有
　益於學者不可不知也
　
　
　
　
<pb:KR4i0012_WYG_086-10b>
　
　
　
　
　
　
　
　詩話總龜後集巻三十八

<pb:KR4i0012_WYG_087-1a>
欽定四庫全書
　詩話總龜後集巻三十九　宋　阮　閲　撰
　　神仙門
高尚處士劉臯謂士大夫以嗜慾殺身以財利殺子孫
　以政事殺人以學術殺天下後世非神仙中人不能
　發此言也(復齋漫錄/)
熈寧中王迪為洪州左司理叅軍一日有道人來磨鏡
　因俾迪自照乃見星冠羽帔縹緲見鏡中迪問其故
<pb:KR4i0012_WYG_087-1b>
　曰此汝前身也由汝悞念堕此勉自脩証勿淪苦海
　既去廸具以告其妻妻然之遂棄官與妻隐去郡僚
　挽留不可皆作詩以餞行時新建主簿劉純臣有詩
　雖警㧞可以記其實云髪如抹漆左叅軍脱去青衫
　作隐淪世上更無覊絆事壺中别有自由身鼎烹玉
　兎山前藥花看金鰲背上春莫怪少年能决烈藍田
　夫婦總登真後歸姑蘇不知所終(復齋漫錄/)
周貫自言膠東人嘗號木鴈子善屬文㳺於洪州西山
<pb:KR4i0012_WYG_087-2a>
　嗜酒不覊布褐粗全人或贈之錢則詣酒家取醉餘
　皆散墜不顧西山之人見貫徃來者五十餘年而顔
　如初至有以道術訪之則必報以惡聲使之親近不
　得也熈寧元年至豫章石頭市遇故人棲止張生為
　具酒食而宿中夜逆旅之主人聞户外有車馬合㳫
　聲起而視之無有也唯貫所卧室戸正開猶奄奄然
　喘息就而察之貫巳死矣明日告新建縣尉呉杲卿
　往按之貫身潔如生扶而轉之腹中汩汩如浪鳴焉
<pb:KR4i0012_WYG_087-2b>
　縣主簿劉純臣使人棺歛埋於地云張生還家其弟
　迎門曰周翁凌辰見遇今往雙嶺矣衆乃知貫非實
　死者也貫所著華陽二篇坐卧不離懐袖人莫得見
　之死日純臣取而有之純臣誦其文險絶而有條理
　純臣以詩記之曰八十西山作酒仙麻鞋亂斷布衣
　穿形骸一脱塵緣盡太極光隂不記年洪覺範冷齋
　夜話甞記之然互有不同(復齋漫錄/)
吾八嵗入小學以道士張易簡為師童子幾百人師獨
<pb:KR4i0012_WYG_087-3a>
　稱吾與陳太初者太初眉山市井人子也予稍長學
　日益遂第進士制策而太初乃為郡小吏其後余謫
　居黄州有眉山道士陸推忠自蜀來云太初已尸觧
　矣蜀人呉師道為漢州太守太初往客焉正旦日見
　師道求衣食錢物且告别持所得盡與市人貧者反
　坐於㦸門下遂卒師道使卒舁往野外焚之卒罵曰
　何物道士使我正旦舁死人太初微笑開目曰不復
　煩汝步自㦸門至金鴈橋下趺坐而逝焚之城人見
<pb:KR4i0012_WYG_087-3b>
　烟熖上𦕈𦕈焉有一陳道人也(東坡/)
新安聶師道宗微少事道士于方升發迹逰名山數見
　異人揚行密開府於揚州宗微實輔佐之盖為國師
　三十年楊氏末觧化而去弟子塟之舉棺惟衣履存
　焉順義七年楊溥贈問政先生方外之兄徳誨為新
　安太守乃於郡之東山築室以居方外號為問政山
　房問政之名或得於此苕溪漁隐曰問政山去新安
　郡城十許里岩谷幽䆳今有琳宇在焉國初黄台留
<pb:KR4i0012_WYG_087-4a>
　題詩云千尋練帶新安水萬仞花屏問政山自少雲
　霞居物外不多塵土到人間壺懸仙島吞舟罷椀浸
　星宫咒水間艸暗碧潭思句曲松昏紫氣度函闗龜
　成錢甲毛猶綠鶴化黳翎頂更殷阮洞神仙分藥去
　蔡家兄弟寄書還笻枝挺柱菖蒲節筍幘高簮玳瑁
　斑新隐漸聞侵月窟舊林猶說枕沙灣黄精苖倒眠
　青鹿紅杏枝低挂白鷴海上使頻青鳥黠篋中蔵乆白
　驢頑手踈俗禮慵非傲肘後靈方秘不慳寶籙匣垂
<pb:KR4i0012_WYG_087-4b>
　金縷帶絳嚢條鏁玉連環常㝷靈穴通三楚擬過流
　沙化百蠻容易煮銀供客用辛勤栽果與猿扳静張
　棊局鋪還打黙考仙經銷又刪牀並葛鞋寒兎伏窻
　横檉几老龍跧溪童乞火朝敲竹山鬼聴琹夜撼&KR1498;
　花氣熏心香馥馥澗聲聆耳响潺潺高墳自掩浮生
　骨短晷難雕不死顔早晩重逢蕭塢客願随芝盖出
　塵寰余以續仙傳高道傳二書考之詩中所用事多
　出師道本傳(山谷/)
<pb:KR4i0012_WYG_087-5a>
唐末有狂道士不知何許人又晦其名氏遊成都忽詣
　紫極宫謁杜光庭先生求寓泊之所先生諾之而不
　與之進道士日貨藥於市所得錢随多少沽酒飲之
　惟唱感庭秋一詞其意感蜀之將亡如秋庭之衰落
　然人未之曉但呼為感庭秋道士凡半年人亦不知
　其異一夕大醉歸夜將䦨尚聞唱聲愈高有訝之者
　隔户窺之見燈燭綵綉筵具器皿羅列甚盛狂道士
　左右二青童立侍時斟酒而唱窺者具以白先生先
<pb:KR4i0012_WYG_087-5b>
　生乃欵其户曰光庭量識膚淺不意上仙降鍳深為
　罪戾然不揆愚昧而匍匐門下冀一拜光靈以消塵
　障道士曰何辱勤拳之若是當出奉見乃令二童收
　筵具器皿及陳設致於前揲之則随手而小如符子
　狀置冠中又將二童按之如木偶可寸許又置冠中
　乃啟户光庭忻然而入但空室而巳(高道傳/)
唐清逺道士同沈恭予游虎丘詩曰余本長殷周遭罹
　歴秦漢計之至唐則二千餘嵗矣顔魯公愛而刻之
<pb:KR4i0012_WYG_087-6a>
　且有詩曰客有神仙者於兹雅麗陳盖指為神仙也
　李衛公追和魯公刻清逺道士詩曰逸人綴清藻前
　哲留篇翰則逸人指清逺而前哲謂魯公也其後皮
　日休陸龜䝉軰皆和之仙耶鬼耶則不必問然僕獨
　愛其數句云吟挽川之隂步上山之岸山川共澄澈
　光彩交陵亂白雲蓊欲歸青松忽消半於乎借使非
　神仙一才鬼也(許彦周詩話/)
異聞集載沈既濟作枕中記云開元中道者吕翁非洞
<pb:KR4i0012_WYG_087-6b>
　賔也盖洞賔嘗自序以為吕謂之孫仕徳宗朝今云
　開元則吕翁非洞賔無可疑者苕溪漁隐曰回仙嘗
　有詞云黄梁猶未熟夢驚殘尚用枕中記故事可見
　其非吕翁也靈怪集載南柯太守傳與枕中記事絶
　相類浮世榮枯固巳如夢矣此二事又於夢中作夢
　既可笑亦可歎已(復齋漫錄/)
回仙於京師景徳寺僧房壁上題詩云明月斜秋風冷
　今夜故人來不來教人立盡梧桐影相傳此詩自國
<pb:KR4i0012_WYG_087-7a>
　初時即有之柳耆卿詞云愁緒終難整又立盡梧桐
　碎影用回仙語也古今詞話語云耆卿作傾盃秋景
　一闋忽夢一婦人云妾非今世人曽作前詩數百年
　無人稱道公能用之夣覺記其事世傳乃鬼謡也此
　語怪誕無可攷據盖不曽見回仙留題遂妄言耳
予兄子瞻嘗從事扶風開元寺多古畫而子瞻少好畫
　往往匹馬入寺循壁終日有一老僧出揖之曰小院
　在近能一相訪否子瞻欣然從之僧曰貧道平生好
<pb:KR4i0012_WYG_087-7b>
　藥術有一方能以朱砂化淡金為精金老當傳人而
　患無可傳者知公可傳故欲一見子瞻曰吾不好此
　術雖得之將不能為僧曰此方知而不可為公若不
　為正當傳矣是時陳希亮少卿守扶風而平生溺於
　黄白嘗於此僧求方而僧不與子瞻曰陳卿求而不
　與吾不求而得何也僧曰貧道非不悦陳卿畏其得
　方不能不為耳貧道昔嘗以方授人矣有為之即死
　者有遭䘮者有失官者故不敢輕以授人即出一巻
<pb:KR4i0012_WYG_087-8a>
　書曰此中皆名方其一則化金方也公必不肯輕作
　但勿輕以授人如陳卿謹勿傳也子瞻許諾歸視其
　方毎淡金一兩視其分數不足一分輙以丹砂一錢
　益之雜諸藥入甘鍋中煆之鎔即傾出金砂俱不耗
　但其色深淺斑斑相雜當再烹之色勻乃止後偶見
　陳卿語及此僧遽應之曰近得其方矣陳卿驚曰君
　何由得之子瞻具道僧不欲輕傳人之意不以方示
　之陳固請不巳不得已與之陳試之良驗子瞻悔曰
<pb:KR4i0012_WYG_087-8b>
　某不惜此方惜負此僧耳公謹為之陳姑應曰諾未
　幾坐受隣郡公使酒以贓收去子瞻疑其以金故深
　自悔恨後謫居黄州陳公子慥在黄子瞻問曰少卿
　昔竟嘗為此法否慥曰吾父既失官至洛陽無以買
　宅遂大作此然竟病指&KR1012;而沒乃知僧言誠不妄也
　後十年余謫居筠州有蜀僧儀介者師文事禪師文
　之所至輙為修造所費不貲而莫知錢所從來介秘
　其術問之不以告人介以聰禪師善密為聰言其方
<pb:KR4i0012_WYG_087-9a>
　大類扶風開元寺僧所傳者然介未嘗以一錢私自
　利故能保其術而無患苕溪漁隐曰洞微志載葉生
　者與前事相類其以得乾銀術妄費而受禍故回仙
　謂沈東老云聞公自能黄白之術未嘗妄用盖嘉之
　也此真可為貪者之戒(龍川略志/)
呉興之東林沈東老能醸十八仙白酒一日有客自號
　回道人長揖於門曰知公白酒新熟逺來相訪願求
　一醉實熈寧元年八月十九日也公見其風骨秀偉
<pb:KR4i0012_WYG_087-9b>
　跫然起迎徐觀其碧眼有光與之語其聲清員於古
　今治亂老莊浮圖氏之理無所不通知其非塵埃中
　人也因出酒器十數於席間曰聞道人善飲欲以鼎
　先為夀如何公曰飲器中惟鍾鼎為大屈巵螺杯次
　之而梨花蕉葉最小請戒侍人次第速斟當為公自
　小至大以飲之笑曰有如顧愷之食蔗漸入佳境也
　又約周如復始常易器滿斟於前笑曰所謂杯中酒
　不空也回公興至即舉杯舉白常命東老鼓琹回乃
<pb:KR4i0012_WYG_087-10a>
　浩歌以和之又嘗圍棋以相娯止奕數子輙拂去笑
　曰秪恐碁終爛斧柯回公自日中至暮已飲數斗無
　酒色是夕月微明秋暑未退蚊蚋尚多侍人秉扇改
　拂偶滅一燭回公乃命取竹枝以餘酒噀之揷於逺
　壁須臾蚊蚋盡棲壁間而所飲之地洒然東老欲有
　所叩先託以求驅蚊之法回云曰且飲小術烏足道
　哉聞公自能黄白之術未嘗妄用且篤於孝義又多
　隂功此予今日所以來㝷訪而將以發之也東老因
<pb:KR4i0012_WYG_087-10b>
　叩長生輕舉之術回公曰以四大假合之身未可離
　形而頓去惟死生去住為大事死知所徃則神生於
　彼矣東老攝衣起謝有以喻之回公曰此古今所謂
　第一最上極則處也此去五年復遇今日公當化去
　然公之所鍾愛者子階也治命時不得見之當此之
　際公亦先期而知謹勿動懐恐䘮失公之真性東老
　領而悟之飲將逹旦則瓮中所醸止留糟粕而無餘
　瀝矣回公曰乆不遊浙中今日為公而來當留詩以
<pb:KR4i0012_WYG_087-11a>
　贈然吾不學世人用筆書乃就舉席上榴皮畫字題
　於菴壁其色微黄而漸加黒故其言有回仙人贈東
　老詩西隣巳富憂不足東老雖貧樂有餘白酒醸來
　緣好客黄金散盡為收書凡三十六年已而告别東
　老啟闗送之天漸明矣握手並行笑約異時之集至
　舎西石橋回公先度乗風而去莫知所適後四年中
　秋之吉東老微疾乃屬其族人而告之曰回公熈寧
　元年八月十九日嘗謂予曰此去五年復遇今日當
<pb:KR4i0012_WYG_087-11b>
　化去予意明年今乃熈寧之五年也子階又適在京
　師干薦回公之言其在今日乎及期捐舘凡回公所
　言無有不驗(陸元光回仙錄/)
吾迺京兆人唐末累舉進士不第因遊華山遇鍾離傳
　授金丹大藥之方復遇苦竹真人方能驅使鬼神再
　遇鍾離盡獲希夷之妙時吾得年五十第一度郭
　上竈第二度趙仙姑郭性頑鈍只與追錢延年之法
　趙性通靈随吾左右吾惟是風清月白神仙㑹聚之
<pb:KR4i0012_WYG_087-12a>
　時嘗遊兩浙京汴譙郡嘗着白襴角帶右眼下有痣
　如人間使者筯頭大世言吾賣墨飛劍取人頭吾聞
　乃之實有三劍一斷煩惱二斷貪嗔三斷色慾是吾
　之劍世有傳吾之神不若傳吾之法不若傳吾之行
　何以故為人若反是雖携手接武終不成道苕溪漁
　隐曰回仙有沁園春一闋明内丹之㫖語意深妙惜
　乎世人但歌其詞不究其理吾故表顯之云七返還
　丹在人先須煉巳待時正一陽初動中宵漏永温温
<pb:KR4i0012_WYG_087-12b>
　鈆鼎先透簾幃造化争馳虎龍交合進火功夫尤鬭
　危曲江上看月華瑩净有箇烏飛當時自飲刀圭又
　誰信無中養就兒辨水源清濁木金間膈不因師指
　此事難知道要𤣥微天機深逺下手速脩尤太遲蓬
　萊路逺三千行滿獨步雲歸
　
　
　詩話總龜後集巻三十九

<pb:KR4i0012_WYG_088-1a>
欽定四庫全書
　詩話總龜後集巻四十　　宋　阮　閱　撰
　　神仙門
陳東靖康間嘗飲於京師酒樓有倡打坐而歌者東不
　顧乃去倚欄獨立歌望江南詞音調清越東不覺傾
　聽視其衣服皆故弊時以手揭衣爬搔肌膚綽約如
　雪乃復呼使前再歌之其詞曰欄干曲紅颺綉簾旌
　花嫩不禁纎手捻被風吹去意還驚眉黛蹙山青鏗
<pb:KR4i0012_WYG_088-1b>
　鐵板閒引歩虛聲塵世無人知此曲却騎黄鶴上瑶
　京風冷月華清東問何人製曰上清蔡真人詞也歌
　罷得數錢下樓亟遣僕追之已失矣(出夷堅志/)
心事數莖白髮生涯一片青山空林有雪相待野路無
　人自還李王好書神仙隱遁之詞豈非遭罹多故欲
　脫世網而不得邪(東坡/)
葛稚川神仙傳載王方平麻姑降蔡經家方平謂曰不
　見姑已百年矣擘麟脯行酒而蔡經竊視麻姑手如
<pb:KR4i0012_WYG_088-2a>
　鳥爪心念曰背痒時正可爬背方任念而方平已知
　責經曰麻姑神人汝何忽謂其手可爬背於是鞭經
　背皇祐中江西有一事正類此或題麻姑壇記以嘲
　之曰五百年來别恨多東征重得見青蛾擘麟方擬
　窮歡喜不禁閑人背痒何(隱居詩話/)
劉跛子者青州人也拄一拐每歳必一至洛中看花舘
　范家園春盡即還京師為人談噱有味范家子弟多
　狎戲之有大范者見之即與二十四金曰跛子喫半
<pb:KR4i0012_WYG_088-2b>
　角小范者即與十金喫碗羹於是以詩謝伯仲曰大
　范見時二十四小范見時喫椀羮人生四海皆兄弟
　酒肉林中過一生張丞相召自荆湖時跛子與客飲
　市橋客聞車騎甚盛起觀之跛子脫其衣便且飲作
　詩曰遷客湖湘召赴京輪蹄迎送一何榮争如與子
　市橋飲且免人閒寵辱驚陳瑩中甚愛之作長短句
　贈之曰稿朩形骸浮雲身世一年兩到京華人還乗
　興閒看洛陽花聞道鞓紅最好春歸後終委泥沙忘
<pb:KR4i0012_WYG_088-3a>
　言處花開花謝不似我生涯年華留不住飢餐困寢
　觸處為家這一輪明月本自無瑕隨分冬裘夏葛都
　不㑹赤水黄芽誰知我春風一拐談笑有丹砂余政
　和春見於興國寺以詩戲之曰相逢一拐大梁間妙
　語時時見一斑我欲從公蓬島去爛銀坑裏看青山
　予姻家許中復之内乃趙槩叅政之孫云我十許時
　見劉跛子來覔酒飲笑語而去計其壽百四五十許
　嘗書于京師新門張婆店三十年日坐相國寺東書
<pb:KR4i0012_WYG_088-3b>
　邸中人無識之者(冷齋夜話/)
范致虛居方城有高士舘於家自言昔乃白髮社翁遇
　師授以神藥今年踰下壽顔渥如丹有孺子色既乆
　而歸留一絶末句云莫訝杖藜歸去早舊山閒却一
　溪雲(西清詩話/)
賣墨者潘谷余不識其人然聞其所為非市井人也墨
　既精妙而價不二士或不持錢求墨不計多少與之
　此豈徒然者哉余嘗與詩云一朝入海尋李白空看
<pb:KR4i0012_WYG_088-4a>
　人間畫墨仙一日忽取欠墨錢劵焚之飲酒三日發
　狂浪走遂赴井死人下視之盖趺坐井中手尚持數
　珠也見張元明說如此(東坡/)
近有人遊羅浮留一宿岩谷間中夜見一人身無衣而
　紺毛覆體意必仙也乃再拜問道其人了不顧但長
　嘯數聲響振林中歌詩云雲來萬嶺動雲去天一色
　長嘯兩三聲空山秋月白(西清詩話/)
張亶熈寧中夣行人入空中聞天風海濤聲振林朩徐
<pb:KR4i0012_WYG_088-4b>
　見海中樓闕金碧瓊琚琅珮者數百人揖亶出紙請
　賦詩細視筆硯皆碧玉色且戒之曰此間文章要似
　隱起鸞鳯當與織女機杼分巧過是乃人間語耳亶
　成一絶句云天風吹散赤城霞染出連雲萬樹花誤
　入醉鄉迷去路傍人應笑忘還家有仙人曰子詩佳
　絶未免近凡酌酒一盃極甘寒忽覺身墮萬仭山而
　寤(同上/)
䖍州布衣頼仙芝言連州有黄損僕射者五代時人僕
<pb:KR4i0012_WYG_088-5a>
　射盖事南漢未老退歸一日忽遁去莫知其存亡子
　孫畫像事之凡三十二年復歸坐作階上呼家人其
　子適不在孫出見之索筆書壁上云一别人間歳月
　多歸來人事已消磨惟有門前鑑池水春風不改舊
　時波投筆竟去不復㽞子歸問其狀貌孫云甚似影
　堂老人也無異相傳如此後頗有仕進者(東坡/)
太學體逺齋饒州一士人遇遊道士道士本里人化去
　已多年一日來客位相訪約士人請假歸齋假簿中
<pb:KR4i0012_WYG_088-5b>
　有詩一絶乃道士所書也詩云相别來來一百秋幻
　泡重作故人遊紫泥白雪尋常事何苦人間待不休
　(今是堂手録/)
鍾弱翁帥平凉一方士通謁從牧童牽黄犢立於庭下
　弱翁異之指牧童曰道人頗能賦此乎笑曰不煩我
　語是兒能之牧童乃操筆大書云草鋪横野六七里
　笛弄晩風三四聲歸來飽飰黄昏後不脫蓑衣卧月
　明既去郡人見方士担兩大甕長歌出郭迹之不見
<pb:KR4i0012_WYG_088-6a>
　兩甕乃二口豈洞賔耶(西清詩話/)
囬先生過湖州東林沈氏飲醉以石榴書其家東老庵
　之壁云西鄰已冨憂不足東老雖貧樂有餘白酒釀
　來縁好客黄金散盡為收書東老沈氏之老自謂也
　余次其韻云世俗何知貧是病神仙可學道之餘但
　知白酒留佳客不問黄公覔素書符離道士辰興際
　華岳先生尸解餘忽見黄庭丹篆句猶傳青紙小朱
　書凄凉雨露三年後彷彿塵埃數字餘至用榴皮縁
<pb:KR4i0012_WYG_088-6b>
　底事中書君豈不中書山谷云秋風吹渭水落葉滿
　長安黄塵車馬道獨清閒自然爐鼎虎繞與龍盤九
　轉丹砂就琴心三叠蕋珠看舞胎仙便萬釘寶帶貂
　蟬冨貴欲熏天黄糧吹未熟夣驚殘是非海底直道
　作人難䄂手江南去白蘋紅蓼再遊湓浦廬山徃三
　年有人書此曲於州東茶園酒肆之柱間或愛其文
　指趣而不能歌也中間樂工或按而歌之輒以俚語
　竄語晬然有市井氣不類神仙中人語也十年前有
<pb:KR4i0012_WYG_088-7a>
　醉道士歌此曲廣陵市上童兒和之乃合其故時語
　此道士去後乃以物色蹤跡之知其為吕洞賔也苕
　溪漁隱曰近時吳江長橋埀虹亭屋山壁上草書一
　詞人亦為吕仙作其果然耶詞曰蜚梁欹水虹影清
　光曉橘里漁鄉半烟草看來今徃古物是人非天地
　裏惟有江山不老雨衣風帽四海誰知道一劍横空
　幾畨到按玉龍嘶未斷月冷波寒歸去也琳宇洞天
　無鏁指雲屏烟嶂是吾廬但滿地蒼苔年年不掃(東/)
<pb:KR4i0012_WYG_088-7b>
　(坡/)
知制誥李大臨西川人有門人背傴不能仰視因以藥
　市罷見一道士云秀才有錢丐一二百為酒資書生
　云家貧無錢所居有薄釀同一醉可乎道士欣然便
　往酒半道士問何故背傴書生言不幸遇此疾無如
　之何道士因出藥三十粒云來日五更面東以新汲
　水下覺㣲燥不足怪書生如所教既服藥燥甚不可
　勝展轉於榻上亦甚悔之然每一伸縮漸覺舒快比
<pb:KR4i0012_WYG_088-8a>
　明身已直矣蜀人重藥市盖常有神仙之遇焉(文昌/)
　(雜録/)
予治平末沂峽還蜀泊舟仙都山下有道士以陰真君
　長生金丹訣石本相示予問之曰子知金丹訣邪道
　士曰不知也然士大夫過此必以問之庻有知之者
　予佳其意試問以燒煉事對曰飬生有内外精氣内
　也非金石所能堅凝四支百骸外也非精氣所能變
　化欲事内必調養精氣極其厚内丹成則不能死也
<pb:KR4i0012_WYG_088-8b>
　然隱居人間乆或托尸假而去求變化輕舉不可得
　也盖四大本外物和合而成非精所能易也惟外成
　然後可以㸃瓦礫化皮骨飛行無碍矣然内丹未成
　内無以交之則服外丹者多死譬積枯草弊絮而置
　火其下無不焚者予甚善其說告之曰昔人有服金
　丹不幸赴井而死既而五臟皆化為黄金者又有服
　玉屑死於盛夏而尸不敗壞者皆無内丹以主之也
　子之說信然哉後十餘年官于南京張公安道家有
<pb:KR4i0012_WYG_088-9a>
　一道人陜人也為公養金丹其法用紫金丹砂費數
　百千期年乃成公喜告予曰吾藥成可服矣予謂公
　何以知其藥成公曰抱朴子言藥既成以手握之如
　泥出指間者藥真成也今吾藥如是以是知其成無
　疑也予為公道仙都所聞謂公曰公自知内丹成則
　此藥可服若猶未也姑俟之若何公笑曰我姑俟之
　(龍川畧志/)
　
<pb:KR4i0012_WYG_088-9b>
　
　
　
　
　
　
　
　詩話總龜後集巻四十

<pb:KR4i0012_WYG_089-1a>
欽定四庫全書
　詩話總龜後集巻四十一　宋　阮　閲　撰
　　歌詠門
熈寧間奉詔定蜀楚秦民三家所献書得一弊紙所書
　花蕊夫人詩三十二首乃夫人親筆而辭甚奇與王
　建宫詞無異自唐至今誦者不絶口而此獨遺弃不
　見取前受詔定三家書者又拆去之甚可惜也謹令
　繕冩入三舘而歸口誦數篇於丞相安石明日與中
<pb:KR4i0012_WYG_089-1b>
　書語及之而王珪馮京願傳其本於是盛行於世夫
　人偽蜀孟昶侍人事具國史苕溪漁隱曰余閲此詞
　如龍池九曲遠相通楊桞絲牽兩岸風長似江南好
　風景畫船來往碧波中黎園弟子簇池頭小樂携來
　候宴遊試炙銀笙先按拍海棠花下合梁州月頭支
　給買花錢滿殿宫人近數千遇著唱名多不語含羞
　走過御床前内人追逐採蓮時驚起沙鷗兩岸飛蘭槳
　把來齊拍水並船相鬬濕羅衣厨船進食簇時新侍
<pb:KR4i0012_WYG_089-2a>
　坐無非列近臣日午殿頭先索膾隔花催喚打漁人
　皆清婉可喜花蕊又别有逸詩六十六篇有近世好
　事者旋加搜索續之篇次無倫語意與前詩相類者
　極少誠為亂真矣聊摘其一二云羅衫玉帶最風流
　斜揷銀箆慢裹頭閒向殿前騎御馬掉鞭横過小紅
　樓春日龍池小宴開崕邊亭子號流盃沉檀刻作神
　仙女對捧金盃水上來(王平甫/)
周世宗時陶尚書穀奉使江南韓熈載遣家妓奉盥匜
<pb:KR4i0012_WYG_089-2b>
　及且有書謝畧云巫山之麗質初臨霞侵鳥道洛浦
　之妖姿自至月滿鴻溝舉朝不能㑹其辭熈載因召
　家妓訊之云是夕忽當浣濯焉(緗素雜記/)
唐高宗燕群臣賞䨇頭牡丹詩上官昭容一聨云勢如
　連璧友情若臭蘭人計之必一英竒女子也(許彦周/)
　(詩話/)
東坡後集有題織錦圖上囬文其一云春晩落花餘碧
　草夜凉低月半枯桐人隨遠雁邊城暮雨映踈簾綉
<pb:KR4i0012_WYG_089-3a>
　閣空其二云紅手素絲千字錦故人新曲九廽腸風
　吹絮雪愁縈骨涙洒縑書恨見郎其三云羞看一首
　廽文錦錦似文君别恨深頭白自吟悲賦客斷絃愁
　是斷弦琴淮海集載東坡䟦云余少時見一江本其
　後有人題詩十餘首皆奇絶今記其三首然則此詩
　非東坡所作也少游又云子瞻記江南所題詩本不
　全余嘗見之記其五絶今以補子瞻之遺即叢話前
　集所載廽文詩五首是也世以為少遊所作亦非也
<pb:KR4i0012_WYG_089-3b>
　(苕溪漁隱/)
蘇蕙織錦囬文詩所傳舊矣故少常沈公復傳其畫繇
　是若蘭之才益著然其詩囬旋書之讀者唯曉外繞
　七言至其中方則漫弗可考矣若沈公之博古亦謂
　辭句脫讀不成文殊不知此詩織成本五色相宣因
　以别三四五七言之異後人流傳不復施采故迷其
　句讀非辭句之脫畧也政和初予在洛陽於王晉玉
　許得唐程士南效此並申諴之釋而後曉然是詩初
<pb:KR4i0012_WYG_089-4a>
　不舛脱盖沈公未嘗見此本耳然申諴所釋但依士
　南之設色其七言數火其色反黄四言數金其色反
　緑於五行為弗類意蘇氏詩圗之色為不然耳今因冠
　詩于畫遂别而正之三四五七言之詩各隨其所行
　而為之色觀者見其色則詩之言數可知巳至於士
　南之文既有釋者則賦採自從其舊而並録於其首
　云(東觀餘論/)
載璇璣圖序云前秦安南將軍竇滔有寵姬趙陽臺歌
<pb:KR4i0012_WYG_089-4b>
　舞之妙無出其右滔置之别所妻蘇知之求而獲焉
　苦加撻辱滔深恨之陽臺又專伺蘇之短䜛毁交至
　滔益忿蘇氏年二十一滔鎮襄陽與陽臺之任絶蘇
　氏之音問蘇悔恨自傷因織錦囬文題詩二百餘首
　記八百餘字縱横反覆皆為文章名曰璇璣圖遣蒼
　頭賫至襄陽滔覽錦字感其妙絶因送陽臺之關中
　而具車從迎蘇氏恩好為重苕溪漁隱曰王白寮有
　㸃絳唇一詞送韓濟之歸襄陽云峴首亭空勸君休
<pb:KR4i0012_WYG_089-5a>
　墮羊碑涙宦遊如寄且伴仙翁醉說與鮫人莫解江
　臯珮將歸思暈紅縈翠袖織囬文字初寮用事以其
　漢上故然於送人之詞似難用也(侍兒小名録/)
南齊羊侃性豪侈舞人張靜婉腰圍一尺六寸能掌上
　舞唐人作楊桞枝辭曰認得羊家静婉腰後人除却家
　字只使羊静婉誤矣李太白云子夜吳歌動君心李
　義山云鶯有子夜歌晉有子夜女善歌非當時可及
　也(許彦周詩話/)
<pb:KR4i0012_WYG_089-5b>
古今詩人詠媍人者多以歌舞為稱梁元帝妓應令詩
　云歌清隨澗響舞影向池生劉孝綽看妓詩云燕姬
　臻妙舞鄭女愛清歌北齊蕭放冬夜對妓詩云歌還
　團扇後舞出妓行前𢎞執㳟觀妓詩云學舞俱囬雪
　分歌共落塵陳陰鑑侯司空宅咏妓詩云鶯啼歌扇
　後花落舞衫前陳劉刪亦云山邊歌兩日池上舞前
　溪庾信趙王看妓詩緑珠歌扇薄飛燕舞衫長江總
　看妓詩云並歌時轉黛息舞暫分香隋盧思道夜聞
<pb:KR4i0012_WYG_089-6a>
　隣妓詩怨歌聲易斷妙舞態難收陳元璪春園聽妓
　詩云紅樹揺歌扇緑珠飄舞衣釋法宣觀妓云舞袖
　風前舉歌聲扇後嬌王勣咏妓詩云早時歌扇薄今
　日舞衫長劉希夷春日閨人詩云池月憐歌扇山雲
　愛舞衣以歌對舞者有以歌扇對舞衣者亦每雖相
　縁以起然詳味之自有工拙也杜子美取以為艶曲
　云江清歌扇底野曠舞衣前(復齋漫録/)
緑珠井在白州䨇角山下昔梁氏之女有容貎石季倫
<pb:KR4i0012_WYG_089-6b>
　為交趾採訪使以真珠三斛買之梁氏之居舊井存
　焉耆老云汲飲此井者誕女必多美里閭以美色無
　益於是遂以巨石填之苕溪漁隱曰山谷詩云欲買
　娉嬣供煮茗我無一斛明月珠用此事也(太平廣記/)
石季倫王明君辭云延我以穹廬加於閼氏名閼氏單
　于妻也上烏前下章移切前漢匈奴傳曰冒頓後有
　爰閼氏生少子顔注閼氏匈奴皇后號劉貢父云匈
　奴單于號其妻為閼氏耳顔便以皇后解之大俚俗
<pb:KR4i0012_WYG_089-7a>
　也西河紀事云失我祁連嶺使我六畜不蕃息失我
　焉支山使我媍人無顔色盖北方有焉支山山多紅
　藍北人採其花染緋取其英鮮者作胭脂媍人粧時
　用此顔色殊鮮明可愛匈奴名妻閼氏言可愛如胭
　脂也錢昭度作王昭君詩云閼氏纔聞易妾名歸期
　長似俟河清則誤讀氏字為姓氏之氏矣(藝苑雌黄/)
古今辭人作明妃辭曲多矣意皆一律惟吕居仁獨不
　蹈襲其詩云人生在相合不論胡與秦但取眼前好
<pb:KR4i0012_WYG_089-7b>
　莫言長苦辛君看輕薄兒何殊胡地人(苕溪漁隱/)
韓子蒼題昭君圖詩寄語䨇髪負薪女炙面謹勿輕離
　家余考唐逸士傳云昭君村至今生女必炙其面白樂
　天詩至今村女面燒灼成瘢㾗乃知炙面之事樂天
　已先道之也(復齋漫録/)
漢書竟寧元年呼韓邪來朝言願壻漢氏元帝以後宫
　良家子王昭君字嬙妃之生一子株累立復妻之生
　二女至范蔚宗始言入宫久不見御積怨因掖庭令
<pb:KR4i0012_WYG_089-8a>
　請行單于臨辭大㑹昭君豐容靚餙顧影徘徊竦動
　左右帝驚悔欲復㽞而重失信夷狄然蔚宗不言呼
　韓願壻而言四五宫女又言字昭君生二子與前書
　皆與之其言不願妻其子而詔使從胡俗此自烏孫
　公主非昭君也西京雜記又言元帝使畫工圖宫人
　皆賂畫工而昭君獨不賂乃惡圖之既行遂誅毛延
　壽琴操之按又言本齊國王穰女端正閑麗未嘗窺
　看門户穰以其異人求之不與年十七進之帝以地
<pb:KR4i0012_WYG_089-8b>
　遠不幸欲賜單于美人嬙對使者越席請往後不願
　妻其子呑藥而卒盖其事雜出無所攷正自信史書
　尚不同况傳記乎要之琴操最牴牾矣按昭君南郡
　人今秭歸縣有昭君村村人生女必灼艾炙其面慮
　以色選故也昭君卒葬匈奴謂之青塜晉以文王諱
　昭號明妃云(韓子蒼昭君圖叙/)
　
　詩話總龜後集巻四十一

<pb:KR4i0012_WYG_090-1a>
欽定四庫全書
　詩話總龜後集巻四十二　宋　阮　閲　撰
　　鬼神門¶
昔年陳州有女妖自云孔大娘能昏夜於鼓腔中與人
　語¶言尤知未來事時晏元憲守陳方製小辭一闋脩
　改未¶定而孔大娘巳能歌之矣亦可怪也¶
長安慈恩寺有數女仙夜遊題詩云黄子陂頭有月明
　強¶踏華筵到曉行烟波山色翠黛横折得落花遠恨
<pb:KR4i0012_WYG_090-1b>
　生化¶為白鶴飛去明夜又題一首湖水團團夜如鏡
　碧樹紅¶花相掩映北斗闌干移曉柄有似佳期常不
　定亦婉約¶可愛(許彦周詩話/)¶
請紫姑神大抵能作詩然不甚過人舊傳一士人家請
　<md:KR4i0012_SBCK_042-1b>¶之既降偶書院中子弟作雨詩因率爾請賦頃刻書
　滿紙¶其警句云簾捲滕王閣盆翻白帝城誠可喜也
　(同上/)¶
雪齋廣録載司馬槱官于錢塘夢蘇小小歌蝶戀花詞
<pb:KR4i0012_WYG_090-2a>
　一¶闋其詞頗佳詞云妾在錢塘江上住花開花落不
　記流¶年度燕子却㗸春色去黄昏幾度蕭蕭雨蟬鬂
　犀梳雲¶欲吐檀板新聲唱徹黄金縷酒醒夢囬無覔
　處凄凉明¶月生秋圃(苕溪漁隱/)¶
魯直記江亭鬼所題詞有涙眼不曾晴之句余以此鬼
　剽¶東坡樂章有秋雨晴時涙不晴之語(復齋漫録/)¶
東坡記秦少游言寶應民有嫁娶㑹客者酒半客一人
　徑¶赴水曰有媍人以詩招我詩云長橋直下有蘭舟
<pb:KR4i0012_WYG_090-2b>
　破月<md:KR4i0012_SBCK_042-2a>¶冲烟任意遊金玉滿堂何所用爭如年少去來
　休余讀¶張君房脞說進士謝朏寓居寶應晩至縣橋
　忽見女郎¶自舟中出曰某楚小陂也可見訪舟中懷
　中出詩二首¶其一云畫橋直下是蘭舟破月冲烟任
　意遊金玉滿堂¶無用處早隨年少去來休其二云妾
　貎君才兩不常君¶今休苦更思啇兒家自有清溪水
　飲着方知氣味長前¶篇與少游所言不同者數字更
　有二首為異至謂寶應¶亦同君房著脞説在真廟時
<pb:KR4i0012_WYG_090-3a>
　不應東坡少游之妄也(復齋漫録/)¶
余讀江南録丘孟陽有賦名嘗夢一官人延入一第中
　具¶飲其旁几上有書一巻孟陽展讀謂曰斯乃吾所
　述賦¶藁何至兹乎其人曰昔公焚之時吾得之矣孟
　陽因就<md:KR4i0012_SBCK_042-2b>¶求之荅曰它日若至衡山必當奉還後官至
　衡州茶陵¶令乞致仕卒於衡州今世焚故書必毁而
　燔之盖可信¶也(文昌雜録/)¶
吕申公夷簡嘗通判蜀中忘其郡名廨宇中素有鬼物
<pb:KR4i0012_WYG_090-3b>
　號¶榆老姑乃榆木精其狀一老醜婦常出厨間與羣
　婢相¶偶或時不見家人見之久亦不以為怪公呼問
　之即下¶堦拜之云妾在宅日久雖非人然不為禍公
　亦置而不¶問常謂公他日必大貴一日忽懷姙羣婢
　戲之自言非¶乆當產遂月餘忽不見出云已產矣請
　視之後園榆朩¶西南生大贅乃是視之果然(見聞録/)¶
東坡記徐州通判李綯有子年十七八不善作詩忽咏
　落<md:KR4i0012_SBCK_042-3a>¶花云流水難窮目斜陽易斷腸誰同砑光帽一曲
<pb:KR4i0012_WYG_090-4a>
　舞山¶香人驚問之若有物慿者云是謝中舍問其砑
　光帽事¶自云西王母宴羣仙有舞者戴砑光帽帽上
　簮花舞山¶香一曲未終花皆落去余讀唐羯鼔録汝
　陽王璡明皇¶愛之乃隨遊幸璡常戴砑綃帽子打曲
　上自摘紅槿花¶一朶置之帽上遂奏舞山香一曲花
　不落墜上笑此事¶與前極相類(復齋漫録/)¶
陳甲為成都守李西美璆舘客舍于治事堂東偏之䨇
　竹¶齋紹興二十一年四月西美浣花囬得疾旬日間
<pb:KR4i0012_WYG_090-4b>
　甲已¶寢聞堂上婦人語笑聲即起應門窺觀有女子
　十餘皆¶少艾有容色而衣結束頗與世俗異或坐或
　立或歩庭<md:KR4i0012_SBCK_042-3b>¶中甲猶疑其為帥家人以主人翁病輙出
　但怪其多也¶頃之一人曰中夜無以為樂盍賦詩乎
　即口占曰晩雨¶簾纎梅子黄晩雲捲雨月侵廊陰房把
　酒不成飲識者無¶情更斷腸一人應聲荅之曰舊時
　衣服盡雲霞不到迎¶仙不是家今日樓臺渾不識祗
　因古朩記宣華餘人方¶綴思甲味其詩語不類人方
<pb:KR4i0012_WYG_090-5a>
　悟為鬼物忽寂無所見¶後以語蜀郡父老皆云孟氏
　有國時嘗造宣華殿於¶摩訶池上今郡堂乃其故趾
　所見之鬼妾云西美病遂¶不起(夷堅志/)¶
魯直自黔安出峽登荆州江亭杜間有詞曰簾捲曲䦨
　¶獨倚江展暮天無際涙眼不曾晴家在吳頭楚尾數
　㸃雪<md:KR4i0012_SBCK_042-4a>¶花亂委撲漉沙鷗驚起詩句始成時沒入蒼烟
　叢裏魯¶直讀之悽然曰似為予發也不知何人所作
　所題筆勢¶妍媚欹斜類女子而有眼涙不曽晴之句
<pb:KR4i0012_WYG_090-5b>
　不然則是鬼¶詩也是夕有女子絶艶夢於魯直曰我
　家豫章吳城山¶附客舟至此墮水死不得歸登江亭
　有感而作不意公¶能識之魯直驚寤謂所親曰此必
　吳城小龍女也(冷齋夜話/)¶
長安南山下一書生作小圃蒔花木一日有金犢車從
　¶數女奴皆艶麗下飲于庭邀生同坐甚欵洽將别出
　小碧¶牋題詩曰相思無路莫相思風裏楊花一片時
　惆悵深¶閨獨歸處曉鶯啼斷緑楊枝(侯鯖録/)
<pb:KR4i0012_WYG_090-6a>
張磪嘗游霅上白蘋洲見碧衣女子携手吟咏一篇云
　碧<md:KR4i0012_SBCK_042-4b>¶水色堪染白蓮香正濃分飛俱有恨此别幾時逢
　藕隱¶玲瓏玉花藏縹緲容何當假䨇翼聲影暫相從
　磪逐之¶化為翡翠飛去(樹萱録/)¶
番禺鄭僕射嘗游湘中宿於馹樓夜遇女子誦詩云紅
　¶樹醉秋色碧溪彈夜絃佳期不可再風雨杳如年頃
　刻不¶見(樹萱録/)¶
明月清風良宵㑹同星河易翻歡娛不終緑罇翠杓為
<pb:KR4i0012_WYG_090-6b>
　君¶斟酌今時不飲何時歡樂此廣記所載鬼詩也山
　谷云¶當是鬼中曹子建所作翰林蘇公以為然又一
　篇云玉¶戸金缸願陪君王邯鄲宫中金石絲簧鄭女
　衞姫左右¶成行紈綺繽紛翠眉紅粧王歡轉盻為王
　歌舞願得君<md:KR4i0012_SBCK_042-5a>¶歡長無災苦蘇公以為邯鄲宫中金石
　絲簧此兩句不¶惟人少作而知之者亦極難得耳醉
　中為余書此張文¶潜見坡谷論説鬼詩忽曰舊時鬼
　作人語如今人作鬼¶語二公大笑(王直方詩話/)
<pb:KR4i0012_WYG_090-7a>
東坡作䖍州八境詩曰山中木客觧吟詩十道四蕃志
　記¶䖍州上落山有木客鬼與人交甚信未嘗言能作
　詩也¶後得續法帖記木客詩云酒盡君莫沽壺傾我
　當發城¶市多囂塵還山弄明月方知得句之因徐鉉
　謂鄱陽山¶中有木客自言秦時造阿房宫采木者豈
　鉉未嘗見十¶道四蕃志也(漫叟詩話/)¶
春草萋萋春水緑野棠開盡飄香玉綉嶺宫前白髪人
　猶<md:KR4i0012_SBCK_042-5b>¶唱開元太平曲忽然湖上片雲飛不覺舟中雨濕
<pb:KR4i0012_WYG_090-7b>
　衣折¶得荷花渾忘却空將荷葉盖頭歸浦口潮來初
　渺漫蓮舟¶溶漾採花難芳心不愜空歸去㑹待潮囬
　再摘看爺娘¶送我青楓根不記青楓幾回落當時手
　刺衣上花今日¶為灰不堪著惆悵金泥撲蝶裙春來
　猶見伴行雲不教¶布施剛㽞得恰似知逢李少君卜
　得上峽日秋江風浪¶多巴陵一夜雨腸斷木蘭歌余
　與魯直壽朋天㑹于伯¶時齋舍此一巻皆仙鬼所作
　或夢中所作也又記太平¶廣記中有人為鬼物所引
<pb:KR4i0012_WYG_090-8a>
　入墟墓皆華屋洞戸忽為刼¶墓者所驚出遂失所見
　但云莞花半落松風晩清吾每¶愛此兩句(東坡/)<md:KR4i0012_SBCK_042-6a>¶酉陽雜爼載鬼詩兩篇山谷喜道之其一曰長安女兒
　踏¶春陽無處春陽不斷腸舞䄂弓彎渾忘却娥眉空
　帶九¶秋霜其二曰流水涓涓芹弩芽織鳥䨇飛客還
　家荒¶村無人作寒食殯宫空對海棠花(洪駒父詩話/)¶
李真言字希古嘗夢至一宫殿有數百妓抛毬人唱一
　¶詩覺而記三首云侍宴黄昏未肯休玉堦夜色月如
<pb:KR4i0012_WYG_090-8b>
　流朝¶來自覺承恩最笑倩傍人認綉毬隋家宫殿鎻
　清秋曽¶見嬋娟颺綉毬金鑰玉簫俱寂寂一天明月
　照髙樓堪¶恨隋家幾帝王舞腰挼盡綉鴛鴦如今重
　到抛毬處¶不是金爐舊日香今古詩話中載此詩只
　有一首不及¶此詳偹故盡録之
　
　
　<md:KR4i0012_SBCK_042-6b>¶詩話總龜後集巻四十二¶
<md:KR4i0012_SBCK_043-1a>¶
<pb:KR4i0012_WYG_091-1a>
欽定四庫全書
　詩話總龜後集巻四十三¶　宋　<md:KR4i0012_SBCK_043-2a>¶阮¶　閲　<md:KR4i0012_SBCK_043-7a>¶撰
　<md:KR4i0012_SBCK_043-1a>¶　釋氏門¶
坡贈辯才云我比陶令愧公為遠公優時辯才退居未
　嘗¶出入坡徃見之遂出至風篁嶺又云如使北山人
　求記¶二老游用老杜寄賛上人與子成二老來徃亦
　風流皆¶一儒一釋也又寄参寥問少游失解云底事
　秋來不得¶解定中試與問諸天盖劉禹錫和宣上
<pb:KR4i0012_WYG_091-1b>
　人賀王侍郎¶放榜後詩云借問至公誰可印支郎天
　眼定中觀不惟¶兼具儒釋又正属科塲事其不泛如
　此(䂬溪詩話/)¶
夢得送僧君素云去來皆是道别此不消魂東坡云古
　今¶正自同嵗月何必書此等語皆通徹無碍釋氏所
　謂<md:KR4i0012_SBCK_043-1b>¶具眼也(同上/)¶
端師子始見弄師子者發明心要則以綵帛像其皮時
　時¶著之因以為號秦少游聞其髙道請陞座端以手
<pb:KR4i0012_WYG_091-2a>
　自指¶曰天上無䨇月人間只一僧一堂風冷笑千古
　意分明¶少游首肯之能誦法華經必得錢五百乃開
　秩目誦數¶句即持錢地坐去其缺薄者易之而去好
　歌漁父詞月¶夕必歌之逹旦有狂僧囬頭和尚以左
　道鼔動流俗士¶大夫亦安其妄方對丹陽吕公肉食
　端徑至指曰正當¶與麽時如何是佛囬頭不能遽對
　端捶其頭推倒乃行¶又有妖人號不托掘秀州城外
　地有佛像建塔其上傾¶城敬信端見堪住曰如何是
<pb:KR4i0012_WYG_091-2b>
　佛不托擬議端趯之而去<md:KR4i0012_SBCK_043-2a>¶章相子厚請陞座使余秀
　老撰䟽叙其事曰推倒囬頭¶趯飜不托七軸之蓮經
　未誦一聲之漁父先聞端聽僧¶官宣至此以手揶揄
　曰止乃引聲吟曰本是瀟湘一釣¶客自東自西自南
　北大衆雜然稱善端顧大笑曰我觀¶法王法法王法
　如是下座(僧寶傳/)¶
釣魚船上謝三郎䨇鬂已蒼蒼莎衣未必清貴不肯换
　金¶章汀草畔浦花旁靜鳴榔自來好箇漁父家風一
<pb:KR4i0012_WYG_091-3a>
　片瀟¶湘金華俞秀老作此篇道人多傳之非道意岑
　寂其語¶不應如是苕溪漁隱曰傳燈録云𤣥沙福州
　閩縣人姓¶謝氏㓜好垂釣泛小艇於南臺江狎諸漁
　者年甫三十¶忽慕出塵乃弃釣艇投芙蓉山訓禪師
　落髪用此事<md:KR4i0012_SBCK_043-2b>¶也(山谷/)¶
冷齋夜話謂道潜作詩追法淵明其詩有逼真處曰數
　聲¶柔櫓蒼茫外何處江村人夜歸又曰隔林彷彿聞
　機杼¶知有人家在翠微余細細味之句格故佳但異
<pb:KR4i0012_WYG_091-3b>
　淵明語¶豈得謂之逼真處若東坡和陶詩前山正可
　數後騎且¶勿驅此方是逼真處德洪不善評詩此豈
　足慿哉(苕溪漁隱/)¶
師住天䑓梅子真舊隱一僧入山迷路問曰和尚在此
　山¶多少時也師曰只見四山青又黄又問出山路甚
　麽處¶去師曰流水可隨去僧歸說似䀋官䀋官令僧
　去請出¶山師有偈云摧殘枯木倚寒林幾度逢春不
　變心樵客¶遇之猶不顧郢人那得苦追尋大寂聞師
<pb:KR4i0012_WYG_091-4a>
　住山乃令一<md:KR4i0012_SBCK_043-3a>¶僧到問曰和尚見馬師得箇甚麽便住
　此山師云馬師¶向我道即心是佛我便向遮裏住僧
　云馬師近日佛法¶又别師云作麽生别僧云近日又
　道非心非佛師云遮¶老漢惑亂人未有了曰任汝非
　心非佛我只管即心即¶佛其僧逥舉似馬祖又云大
　衆梅子熟也苕溪漁隱曰¶韓子蒼送僧住梅山詩云
　寺聞岑寂知何許想到千岩¶萬壑開待得梅山梅子
　熟不辭先寄一枝來用前事也¶(傳燈録/)
<pb:KR4i0012_WYG_091-4b>
梵志翻著襪人皆道是錯乍可刺爾眼不可隱我脚一
　切¶衆生顛倒皆類如此乃知梵志是大脩行人也昔
　茅容¶季偉田家子爾殺鷄飯其母而以草具飯郭林
　宗林宗<md:KR4i0012_SBCK_043-3b>¶起拜之因勸使就學遂為四海名士此飜著
　襪法也今¶人以珍饌奉客以草具奉其親渉世合義
　義則與已不合¶義則稱親萬世同流皆季偉之罪人
　也(山谷王梵志/)¶
明州妙音僧法淵為人陽狂日飲酒市肆歌笑自如匄
<pb:KR4i0012_WYG_091-5a>
　錢¶於人得一錢即欣然以為欣得之多復與道路廢
　疾窮¶者能言人禍福無不騐人疑其精於術數故號
　淵三命¶發言無常及問之掉頭不荅惟云去又有䘮
　之家必徃¶哭之葬則送之無貧富皆徃莫測其意人
　以其狂又號¶顛僧大覺禪師初徃育王開堂僧掘然
　出問話人莫不¶竊笑大覺問顛僧是顛了僧僧了顛
　荅曰大覺是大了¶覺覺了大大覺黙然衆皆驚愕一
　日忽於市相羊持<md:KR4i0012_SBCK_043-4a>¶酒一壺至郡守宅前㨿地而飲觀
<pb:KR4i0012_WYG_091-5b>
　者千餘人酒盡懷中¶出頌一首欲化去衆皆引聲大
　呼云不可於此遂歸妙¶音趺坐而化頌曰咄咄平生
　顛蹶欲問臨行爐中大雪¶真相至今存焉(三山老人/)
　(語録/)¶
蓬州道士賈善翔字鴻舉能劇談善琴嗜酒士大夫喜
　與¶之遊東坡嘗過之献書問曰身如芭蕉心如蓮花
　百節¶踈通萬竅玲瓏來時一去時八萬四千末云鴻
　舉下語¶賈荅曰老道士這裏沒許多般數張天覺䟦
<pb:KR4i0012_WYG_091-6a>
　其後云去¶時八萬四千不知落在那邊若不斬頭覔
　活誰知措¶大叅禪(東皋雜録/)¶
太白夜懷有句云宴坐寂不動大千入毫髪潘祐獨坐
　有<md:KR4i0012_SBCK_043-4b>¶句云凝神入混茫萬又成虛空予愛二才子吐辭
　精敏¶之力等入道深宻之狀同合而書之聊資以用
　(法藏碎金/)¶
近時僧洪覺範頗能詩其題李愬畫像云淮隂北面師
　廣¶武其氣豈止吞項羽公得李祐不肯誅便知元濟
<pb:KR4i0012_WYG_091-6b>
　在掌¶股此詩當與黔安並驅也頃年僕在長沙相從
　彌年其¶他詩亦甚佳如云含風廣殿聞棋響度日長
　廊轉桞隂¶頗似文章巨公所作殊不類衲子又善作
　小詞情思婉¶約似秦少游至如仲殊参寥雖名世皆
　不能及(許彦周詩話/)¶
城外土饅頭饀草在城裏一人吃一箇莫嫌沒滋味巳
　且¶為土饅頭尚誰食之今改預先着酒澆使教有滋
　味(山谷¶王梵志/)<md:KR4i0012_SBCK_043-5a>¶
<pb:KR4i0012_WYG_091-7a>
余在臨川景德寺與謝無逸軰升閣得禪月所畫十八
　應¶供像甚竒而失第五軸予口占嘲之曰十八聲聞
　解¶埵(闕/)少叢林漢亂山門不知何處羅齋去不見雲
　堂第五¶尊明日有女子來拜叙曰兒南營兵妻也寡
　而食素夜¶夢一僧來言曰我北景德僧因行失隊煩
　相引歸寺可¶乎既夢而鄰家邀飯入其門見壁間有
　畫異僧形像了¶然夢中所見也時朱世英守臨川異
　之使迎還閣藏之¶(冷齋夜話/)
<pb:KR4i0012_WYG_091-7b>
元豐間嘗乆旱裕陵禁中齋禱甚力一夕夢有僧乗
　馬¶馳空中口吐雲霧既覺而雨大作翌日中貴人道
　夢中¶所見物色於相國寺三門五百羅漢中至第十
　三尊略<md:KR4i0012_SBCK_043-5b>¶彷彿即迎入内觀之正所夢也王丞相禹玉
　作喜雨詩¶云良弼為霖辜所望神僧吐霧應精求元
　叅厚之云仙¶驥籋雲穿仗下佛花吹雨布天流盖記
　此事相國寺羅¶漢本江南李氏時物在廬山東林寺
　曹翰下江州盡取¶其城中金帛寶貸連百餘舟私盗
<pb:KR4i0012_WYG_091-8a>
　以歸無以為名乃取¶羅漢每舟載十許尊獻之詔因
　賜相國寺當時謂之押¶綱羅漢(石林詩話/)¶
魯直使予對句云呵鏡雲遮月對曰啼粧露看花魯直
　罪¶予於詩深刻見骨不務含蓄予竟不曉此論(冷齋/)
　(夜話/)¶
僧寶傳覺範所撰也但欲馳騁其文徃徃多失事實至
　¶於作賛又雜以詩句此豈史法示褒貶之意也哉其
　詩云<md:KR4i0012_SBCK_043-6a>¶行盡湘西十里松到門却立數諸峯崇公事跡
<pb:KR4i0012_WYG_091-8b>
　無尋處¶庭下春泥見虎蹤又云廬山殿閣如生成食
　堂䖏處禪¶牀折我自三門如冷灰盡日長廊巻風葉
　又為竒語云¶如月照衆水波波頓見而月不分如春
　行萬國處䖏同¶時而春無跡但其才性競爽見於言
　語文字間若於禪¶門本分事則無之也(苕溪漁隱/)¶
前軰好稱僧悟清鳥歸花影動魚沒浪㾗圓以為句意
　皆¶新然余讀後梁沈君攸臨水詩云花落圓紋出風
　急細¶流翻乃知魚浪㾗圓之句出於此也(復齋漫録/)
<pb:KR4i0012_WYG_091-9a>
泉州僧慶老有詩云交情老去淡如水病骨秋來瘦作
　松¶真方外語也(詩說/)<md:KR4i0012_SBCK_043-6b>¶汪彦章龍溪集有霜餘溪上四絶癩可東溪集亦有霜¶
　餘溪上五絶内四絶即龍溪集中詩但一絶不是所
　謂¶故人江北江南岸者餘皆同之不知竟誰作邪四
　絶中¶其一云水似秋蛇巧作蟠山如濃翠擁髙鬟清
　風明¶月元無主乞我烟蘿茅數間味清駃可愛(苕溪/)
　(漁隱/)
<pb:KR4i0012_WYG_091-9b>
　
　
　
　
　
　
　
　詩話總龜後集巻四十三¶
<md:KR4i0012_SBCK_044-1a>¶
<pb:KR4i0012_WYG_092-1a>
欽定四庫全書
　詩話總龜後集巻四十四¶　宋　阮　閲¶　撰<md:KR4i0012_SBCK_044-1a>¶　　釋氏門¶
予謫海外上元椰子林中漁火三四而已中夜聞𤠔聲
　悽¶動作詞曰凝祥宴罷聞歌吹畫轂走香塵起冠壓
　花枝¶馳萬騎馬行燈閙鳯樓簾捲陸海鰲山對當年
　曾看天¶顔醉御杯舉歡聲沸時節雖同悲樂異海風
　吹夢嶺猿¶啼月一枕思歸淚又有懷京師詩云十分
<pb:KR4i0012_WYG_092-1b>
　春瘦縁何事¶一掬歸心未到家苕溪漁隱曰忘情絶
　愛此瞿曇氏之¶所訓惠洪身為衲子詞公有一枕思
　歸淚及十分春瘦¶之語豈所當然又自載之詩話矜
　衒其言何無識之甚¶邪(冷齋夜話/)<md:KR4i0012_SBCK_044-1b>¶徃年余宰分寧覺範從高安來舘之雲嵓寺寺僧三百
　各¶持一幅紙求詩於覺範覺範斯須立就余見之不
　懌¶曰詩當少加思豈若是容易乎覺範笑曰取適吾
　意而¶已相别十年覽其遺編追記平生不覺隕淚余
<pb:KR4i0012_WYG_092-2a>
　欲刪去¶冗長定取精深數十百首仍為作序以示世
　人老懶未¶睱也僧中初無其詩眼者巳刻版書肆每
　以為恨(韓子蒼/)¶
已收一霎掛龍雨勿起千岩攧鷂風掛龍對攧鷂皆方
　言¶古今人未嘗道又云麗句妙於天下白髙才俊似
　海東¶青又云文如水行川氣如春在花皆竒句也(雪/)
　(浪齋日記云/)¶
余至瓊州劉家叟方飲於張守之席三鼔云遣急足來
<pb:KR4i0012_WYG_092-2b>
　覔¶長短句欲問叙何事䝉叟視燭有蛾撲之不去曰
　為賦<md:KR4i0012_SBCK_044-2a>¶此急足反走持紙曰急為之不然獲譴也余口
　授吏書¶之曰宻燭花光清夜闌粉衣香翅遶團團人
　猶認假為¶真實蛾豈將燈作火看方歎息為遮䦨也
　知愛處實難¶𢬵忽然性命隨烟熖始覺從前被眼瞞
　蒙叟醉笑首肯¶之既北渡夜發海津又贈行為之詞
　曰一叚文章種性¶更謫仙風韻畫㦸叢中清香凝宴
　寢落日清寒落花¶信愁似海洗光明錦後夜歸舟雲
<pb:KR4i0012_WYG_092-3a>
　濤喧醉枕(冷齋夜話/)¶
　東坡長短句村南村北響繅車參寥詩云隔林彷彿聞機
　杼¶知有人家在翠微秦少㳺菰蒲深處疑無地忽有
　人家¶笑語聲三詩大周小異皆竒句也(高齋夜話/)¶
吳僧道潜有標置常自姑蘇歸西湖經臨平道中作詩
　<md:KR4i0012_SBCK_044-2b>¶云風蒲獵獵弄輕柔欲立蜻蜓不自由五月臨平山
　下路¶藕花無數滿汀州東坡赴官錢塘過而見之大
　稱賞已¶而相尋於西湖一見如舊相識及坡移守東
<pb:KR4i0012_WYG_092-3b>
　徐潜徃訪¶之舘於逍遥堂士大夫争識之東坡饌客
　罷畧而俱來¶紅粧擁隨之東坡遣一妓前乞詩潜援
　筆而成曰寄語¶巫山窕窈娘好將魂夢惱襄王禪心
　已作沾泥絮不逐¶春風上下狂一坐大驚自是名聞
　海内然性褊憎凡子¶如仇嘗作詩曰去歳春風上國
　行爛窺紅紫厭平生而¶今眼底無姚魏浪蕋浮花懶
　問名士論以此少之道潜¶作詩追法淵明其語有逼
　真處曰數聲柔櫓蒼茫外何¶處江村人夜歸又曰隔
<pb:KR4i0012_WYG_092-4a>
　林彷彿聞機杼知有人家在翠<md:KR4i0012_SBCK_044-3a>¶㣲時從東坡在黄州
　士大夫以書扺坡曰聞日與詩僧¶相從豈非隔林彷
　彿聞機杼者乎真東山勝游也坡以¶書示潜誦前句
　笑曰此吾師七字師號(冷齋夜話/)¶
華亭船子和尚有偈曰千尺絲綸直下埀一波纔動萬
　波¶隨夜静水寒魚不食滿船空載月明歸叢林盛傳
　想見¶其為人山谷倚曲音歌成長短句曰一波纔動
　萬波隨¶蓑苙一鈎絲金鱗正在深處千尺也須垂吞
<pb:KR4i0012_WYG_092-4b>
　又吐信還¶疑上鈎遲水寒江静滿目青山載月明歸
　(冷齋夜話/)¶
靈徹詩僧中第一如海月坐殘夜江春入暮年窻風枯
　硯¶水山雨慢琴絃經來白馬寺僧到赤烏年前軰評
　此詩¶云轉石下千仭江(雪浪齋日記/)<md:KR4i0012_SBCK_044-3b>¶唐李憕之子源以父死王難不仕居洛陽惠林寺與僧
　¶員澤遊一日相約遊峨嵋山源欲泝峽澤欲取斜谷
　路源¶不可曰吾巳絶世事豈可復道京師哉舟次南
<pb:KR4i0012_WYG_092-5a>
　浦見㜏¶人錦襠負甕而汲者澤望而泣曰吾不欲由
　此者為是¶也源驚問之澤曰媍人姓王氏吾當為子
　孕三歳矣吾¶不來故不得乳今既見無可逃者三日
　浴兒時願公臨¶我以一笑為信後十二年杭州天竺
　寺外當與公相見¶至暮澤亡婦乳三日源望視之兒
　見源果笑源後適吳¶赴其約聞葛洪川畔有牧童扣
　牛角而歌曰三生石上¶舊精魂賞月吟風不要論慙
　愧情人遠相訪此身雖異¶性長存問澤公徤否荅曰
<pb:KR4i0012_WYG_092-5b>
　李公真信士又曰身前身後<md:KR4i0012_SBCK_044-4a>¶事茫茫欲話因縁恐斷
　腸吳越山川尋巳徧却囬烟棹¶上瞿塘遂去不知所
　之東坡詩云欲向錢塘訪員澤葛¶洪波畔帯秋深即
　此事也(甘澤謡/)¶
遠法師居廬山下持律精苦過中不受蜜湯而作詩换
　酒¶飲陶彭澤送客無貴賤不過虎溪而與陸道士行
　過虎¶溪數百歩大笑而别故禪月作詩云愛陶長官
　醉兀兀¶送陛道士行遲遲買酒過溪皆破戒斯何人
<pb:KR4i0012_WYG_092-6a>
　斯師如斯¶故效之㽞陶淵明把酒椀送陸修静過虎
　溪胷次九流¶情似鏡人間萬事醉如泥(山谷/)¶
文殊問無著近離甚處著云南方殊云南方佛法如何
　多¶少著云或三百或五百者問此如何住持殊云凡
　聖同<md:KR4i0012_SBCK_044-4b>¶居龍蛇渾雜著云多少衆殊云前三三後三三
　雪竇頌¶曰千峰盤屈色如藍誰謂文殊是對潭堪笑
　清凉多少¶衆前三三與後三三(傳燈録/)¶
大覺懷璉禪學外工詩荆公與之㳺嘗以其詩示歐公
<pb:KR4i0012_WYG_092-6b>
　曰¶此道人作肝臟饅頭也荆公不悟其戯問其意歐
　公曰¶是中無一㸃菜氣璉䝉仁廟賞識留住東京
　静因禪¶院甚久嘗作詩進呈乞還山林曰千簇雲山
　萬壑流閑¶身歸老此峰頭殷勤願祝如天壽一炷清
　香滿石樓又¶曰堯仁况是如天闊乞與孤雲自在飛
　(冷齋夜話/)¶
東坡言僧詩要無蔬筍氣固詩人龜鑑今時悞解便作
　世¶網中語殊不知本分家風水邊林下氣像盖不可
<pb:KR4i0012_WYG_092-7a>
　無<md:KR4i0012_SBCK_044-5a>¶若盡洗去清㧞之韻便與俗同科又不足尚齊巳
　云春¶深遊寺客花落閉門僧惠崇云曉風飄磬遠暮
　雪入春¶深之句華實相副顧非佳句邪天聖間閩僧
　可士有送¶僧詩云一缽即生涯隨縁度歲華是山皆
　有寺何處不¶為花笠重吳天雪鞋香楚地花他年訪
　禪室寧憚路途¶賖亦非食肉者能到也(西清詩話/)¶
西湖僧清順頥然清苦多佳句嘗賦十竹詩曰城中寸
　¶土如寸金幽軒種竹只十箇春風慎勿長兒孫穿我
<pb:KR4i0012_WYG_092-7b>
　堦前¶緑苔破又有乆服林下遊頗識林下趣從渠緑
　隂繁不¶碍清風度閑行石上眠落葉不知數一鳥忽
　飛來啼破¶幽絶處荆公遊湖上愛之乃稱揚其名坡
　晚年亦與之<md:KR4i0012_SBCK_044-5b>¶㳺甚多酧唱(冷齋夜/¶話)
東吳僧惠詮徉狂垢汚而詩語清婉嘗書湖上一山寺
　壁¶曰落日寒蟬鳴獨歸林下寺柴扉夜來掩片月隨
　行屨¶惟聞犬吠聲更入清蘿去東坡一見而和其後
　曰但聞¶烟外鐘不見烟中寺幽人行未巳草露濕芒
<pb:KR4i0012_WYG_092-8a>
　屨惟應山¶頭月夜夜照來去詮竟以此詩知名(冷齋/)
　(夜話/)¶
東坡元豐末年得請歸耕陽羡舟次𤓰歩以書抵金山
　了¶元禪師曰不必出山當學趙州平等接人元得書
　徑來¶東坡迎笑問之曰以偈為獻曰趙州當日少謙
　光不出¶三門見趙王争似金山無量相大千都是一
　禪牀東坡¶拊掌稱善(僧寶傳/)<md:KR4i0012_SBCK_044-6a>¶王荆公丁家艱閲内典於蔣山與賛元禪師㳺從如兄
<pb:KR4i0012_WYG_092-8b>
　弟¶公嘗問祖師意㫖元不荅公益叩之曰公般若有鄣
　三有¶近道之質一更兩生來恐純熟公曰願聞其說
　元曰公¶世縁深懷經濟之志用舍不能必心未卑又
　多怒而學¶問尚理於道為所知愚此其三也特視利
　名如脱髪甘¶淡薄如頭陁比為近道且當以教乗滋
　茂之可也公再¶拜受教元為人閑靖寡言客來無貴
　賤寒温外無别語¶公後罷相居定林稍覺煩動即造
　元相向黙坐終日而¶去有詩題覺海方丈贈之云徃
<pb:KR4i0012_WYG_092-9a>
　來城府住山林諸法修¶然但一音不與物為真道廣
　每隨縁起自禪深舌根已¶净誰能懷足跡如空我得
　尋歳晩北窻聊寄傲蒲萄零<md:KR4i0012_SBCK_044-6b>¶落半牀隂人以為實録
　(僧寶傳/)¶
雪竇顯禪師嘗作偈云三分光隂二早過靈䑓一㸃不
　揩¶磨貪生日日區區去唤起囬頭争柰何世人貪着
　愛境¶以妄為真迷而弗返讀此偈者冝如何哉(雪竇/)
　(語録/)
<pb:KR4i0012_WYG_092-9b>
　
　
　
　
　
　
　
　詩話總龜後集巻四十四¶
<md:KR4i0012_SBCK_045-1a>¶
<pb:KR4i0012_WYG_093-1a>
欽定四庫全書
　詩話總龜後集巻四十五¶　宋　<md:KR4i0012_SBCK_045-1b>¶阮　閲¶　<md:KR4i0012_SBCK_045-4b>¶撰
　<md:KR4i0012_SBCK_045-1a>¶　釋氏門¶
王績作被召謝病詩云横裁桑節杖直剪竹皮巾鶴警
　琴¶亭夜鶯啼酒甕春顔回唯樂道原憲豈傷貧觀此
　數語¶又豈以招聘為喜乎獨坐詩寄身千載下聊逰
　萬物初¶欲令無作有翻覺實成虛詠懷詩云故鄉行
　處是虛室¶坐間同日落西山暮方知天下空贈薛收詩
<pb:KR4i0012_WYG_093-1b>
　頼此北山¶僧教我似真如使我視聽遺自覺塵累祛
　聞者知績有¶得於佛氏者甚深也(西清詩話/)¶
不立文字見性成佛之宗逹摩西來方有之陶淵明時
　未¶有也觀其自祭文則曰陶子將辭逆旅之館
　永<md:KR4i0012_SBCK_045-1b>¶歸於本宅其擬挽詞則曰有生必有死早終非
　命促其¶作飲酒詩則曰採菊東籬下悠然見南山此
　中有真意¶欲辨巳忘言答形影神三篇皆寓意髙逺
　盖第一逹摩¶也而老杜乃謂淵明避俗翁未必能達
<pb:KR4i0012_WYG_093-2a>
　道何耶東坡論¶陶子自祭文云出妙語於纊息之餘
　豈渉生死之流哉¶盖深知淵明者(同上/)¶
世稱白樂天學佛得佛光如滿時趣觀其吾學空門不
　¶學仙歸則須歸兠率天之句則豈解脱語耶元微之
　詩雖¶不及樂天逺甚然其得處豈樂天所能及哉其
　遣病詩¶云况我早師佛屋宅此身形復捨彼就此去
　留何所縈¶前身為過迹來世即前程蜕骨龍不死蜕
　皮蟬自鳴則<md:KR4i0012_SBCK_045-2a>¶與賈誼忽然為人何足控持化為異物
<pb:KR4i0012_WYG_093-2b>
　又何足患之語¶何逺耶孟郊未嘗㽞意於此而吊元
　魯山詩有茍含天¶地秀皆是天地身之句亦可嘉矣
　(同上/)¶
許渾送栖元弃釋奉道詩云仙骨本㣲靈鶴逺法心潜
　動¶毒龍驚送勤尊師自邊將入道詩云蒼鷹出塞胡
　塵滅¶白鶴還鄉楚水深送李生弃官入道云水深魚
　避鈎雲¶逈鶴辭籠皆奬之也至送僧南歸詩云送師
　不得隨師¶去已戴儒冠事素王豈渾亦有逃禪之意
<pb:KR4i0012_WYG_093-3a>
　也(同上/)¶
錢起投南山佛寺云洗足觧塵纓忽覺天地寛庻將鏡¶
　中像盡作無生觀盖知百骸九竅本非天形至悟真
　寺¶詩云更聞東林磬九竅本非一興中尋覺花寂爾
　諸像<md:KR4i0012_SBCK_045-2b>¶滅盖知妙明真心不關諸象起於是理亦可謂
　超然者¶矣(同上/)¶
子由誦楞嚴經悟一解六亡之義自言於此道更無疑
　然¶其作風痺詩乃有數盡吾則行未應墮冥漠之句
<pb:KR4i0012_WYG_093-3b>
　則於¶理尚有礙矣而東坡乃謂子由聞道先我何耶
　東坡奉¶新别子由詩云何以解我憂粗了一事大笑
　遯兒詩云¶中年忝聞道夢幻講已詳故贈錢道人詩
　云首斷故應¶無斷者氷消那復有氷知主人若苦令
　儂認認主人人¶竟是誰又云有主還須更有賔不如
　無鏡自無塵只從¶半夜安心後失却當年覺痛人贈
　東林揔老詩云溪聲¶便是廣長舌山色豈非情净身
　夜來八萬四千偈他日<md:KR4i0012_SBCK_045-3a>¶如何舉似人如此等句雖宿
<pb:KR4i0012_WYG_093-4a>
　單於&KR0008;不能屈也(同上/)¶
桞展如東坡甥也不問道於東坡而問道於山谷山谷
　作¶八詩贈之其間有寢興與時俱由我屈伸時飯羮
　自知¶味如此是道否之句是告之以佛理也其曰咸
　池浴日¶月深宅養靈根胷中浩然氣一家同化元是
　教之道教¶也聖學魯東家恭惟同出自乗流去本逺遂
　有作書肆¶是告之以儒道也(同上/)¶
歐永叔素不信釋氏之說如酧净照師云佛說吾不學
<pb:KR4i0012_WYG_093-4b>
　¶勞師忽欵關吾方仁義急君且雲水閑酬惟吾師云
　子何¶獨吾慕自忘夷其身韓子亦謂收歛加冠巾是
　也既登¶二府一日被病亟夢至一所見十人冠冕環
　坐一人云<md:KR4i0012_SBCK_045-3b>¶叅政安得至此冝速反舍公出門數歩復
　徃問之公等¶豈非釋氏所謂十王者乎曰然因問世
　人飯僧造經為¶亡人追福果有益乎答云安得無益
　既寤病良巳自是¶遂信佛法又康公得之於陳去非
　去非得之於公之孫¶恕當不妄葉少藴守汝隂謁見
<pb:KR4i0012_WYG_093-5a>
　永叔之子棐久不出巳¶而棐持數珠出謝曰今日適
　與家人共為佛事葉問其¶所以棐曰先公無恙時薛
　夫人已如此公弗之禁此也¶
遠師作白蓮社與謝靈運陸脩静等十八人為社客獨
　淵¶明不肯入社視衆人固巳髙矣無為子楊次公又
　從而¶笑之其作廬山五笑於陶有曰我笑陶彭澤聞
　鍾暗歉¶眉藍輿急回去巳是出山遲視彭澤又髙一
　著矣(俱丹陽集/)<md:KR4i0012_SBCK_045-4a>¶
<pb:KR4i0012_WYG_093-5b>
佛氏經律論合五千四十八巻寘之大藏所以傳佛心
　印¶作將來眼所補大矣樂天詩詞其間何所不有而
　寘大¶蔵何耶東都聖善寺蘇州南禪院各有之自且
　著集序¶李公埀作詩美之曰永添鳴寶集莫雜大乗
　經所謂盗¶憎主人者耶又觀題文集櫃云身是鄧伯
　道世無王仲¶宣只應公付女㽞與外甥傳於是後名
　亦大孜孜矣(同上/)¶
大觀中吳興郡有邵宗益者剖蚌將食中有珠現羅漢
<pb:KR4i0012_WYG_093-6a>
　像¶偏&KR0221;右肩矯首左顧衣綾畢具僧俗創見遂奉以
　歸慈¶感寺之臨溪流建炎間憲使楊應誠與客傳玩
　之次不¶覺越檻躍入水中亟禱佛求之於烟波渺茫
　之中一索¶而獲噫亦異矣葉少藴有詩云九淵幽怪
　舞垂涎㳺戯<md:KR4i0012_SBCK_045-4b>¶那知我獨尊應迹不辭從異類藏身何
　意戀窮源歸¶來自說龍宫化久住方知鷲嶺存此話
　須逢老摩話員¶通無碍本元門曽公衮云不知一壳
　幾由旬能納須彌¶不動尊疑是吳興清霅水直通方
<pb:KR4i0012_WYG_093-6b>
　廣古靈源月沉濁水¶圓明在蓮出汙泥實性存隱現
　去來初一致莫將虛幻¶㸃空門一時名公和篇甚衆
　今藏慈感寺(同上/)¶
有唐中葉浮屠中有四澄觀架支提以舍僧伽者洛中
　之¶澄觀也故退之元和五年為洛陽令與之詩云火
　燒水¶轉掃地空突凢便髙三百尺洛陽窮秋厭窮獨
　丁丁¶啄門疑啄木有僧來訪呼使前伏犀揷腦髙頬顴
　者也參¶元名大師為華嚴䟽主譯經潤文者㑹稽之澄
<pb:KR4i0012_WYG_093-7a>
　觀也敕<md:KR4i0012_SBCK_045-5a>¶裴休為其塔銘云元和五年授僧紇印歴九
　宗聖世為¶七帝門師俗壽二百二者也傳燈録有鎮
　國大師澄觀¶荅皇太子問心要有心心作佛無一心
　而非佛心處處¶成道無一塵而非佛國之句所造超
　詣豈若前二澄觀¶有金植福筭沙窮海者之比哉又
　有曹溪别出第二世¶五䑓山華嚴澄觀大師旣有華
　嚴二字又有無名禪法詞¶之言似即㑹稽澄觀然續
　云無機縁語句可録則又非也
<pb:KR4i0012_WYG_093-7b>
金光明經載流水長者子以象負水救十千魚生忉利
　天¶可謂悲濟之極報騐之速矣厥後現於記傳有放
　䗫得¶金放龜得印者其類甚多遂使上機生元縁之
　慈下士¶冀有因之果皆流水長子之慈意余居泛金
　溪上暇日<md:KR4i0012_SBCK_045-5b>¶率同志拏小舟載魚鼈蝦蟹命五比丘誦
　寶勝佛名若¶十二因縁法作梵唄捨之溪中坐間有
　請作詩以紀一時之事¶者余輒為書云漁師竟日漁
　水族作斤賣小捐使鬼兄滿¶載獲鱗介鯤鯨未易羅
<pb:KR4i0012_WYG_093-8a>
　所得亦殊態青蛙盡公私朱鮪兼¶小大霜鱸尚貫針
　土負或粘塊輪囷積文螺郭索走蒼蠏¶濕珠相呴濡
　自分煑姜芥豈知惻隱人規作江湖貸因呼¶小青翰
　放溜舞澎湃跌坐延黒衣號佛指青瀬經翻流水¶篇
　梵起魚山唄傾盆帶寒藻圉圉看于邁驚疑或依蒲
　喜¶濯或生喝快若鷹辭鞲歡如囚破械定非校人池
　恐是餘不𣲖¶願汝藉佛力永脱鈎網債口腹聊爾耳
　香餌莫渠愛(並同上/)
<pb:KR4i0012_WYG_093-8b>
　
　
　
　
　
　
　
　詩話總龜後集巻四十五¶
<md:KR4i0012_SBCK_046-1a>¶
<pb:KR4i0012_WYG_094-1a>
欽定四庫全書
　詩話總龜後集巻四十六¶　¶¶宋　阮¶　閲　撰
　<md:KR4i0012_SBCK_046-1a>¶　釋氏門¶
韋應物奉訓處士叔詩云高齋樂宴罷清夜道相存東¶
　坡次王鞏韻云那能廢詩酒亦未妨禪寂子由春盡
　¶詩云楞嚴十巻幾廽讀法酒三升是客同道貴冲寂
　宴主¶歡暢二者恐不能相兼也白樂天延樂命釂之
　時不忘¶於佛事至今逹者譏之(葛常之/)
<pb:KR4i0012_WYG_094-1b>
衡州花光仁老以墨為梅花魯直觀之嘆曰如嫩寒春
　曉¶行孤山籬落間但欠香耳余因為賦長短句曰碧
　瓦籠¶晴香霧繞水殿西偏小駐聞啼鳥風度女墻吹
　語笑南¶枝破臘應開了道骨不凢江瘴曉春色通靈
　醫得花多<md:KR4i0012_SBCK_046-1b>¶少抱甕釀寒春杳杳譙門畫角催殘照又
　曰入骨風流¶國色透塵種性真香為誰風鬂涴啼粧
　半樹水村春漲¶雪壓低枝籬落月高影動池塘髙情
　數筆寄㣲茫小寢¶初開霧帳前蝶戀花後西江月也
<pb:KR4i0012_WYG_094-2a>
　(冷齋夜話/)¶
余自并州還故里舘延福寺寺前小溪風物類斜川余
　兒¶童時戱劇之地也嘗春深獨行溪上作小詩曰小
　溪倚¶春漲攘我夜月灣新晴為不平約束晩見還銀
　梭時撥¶剌破碎波中山整釣背落日一葉嫩紅間又
　嘗莫寒歸¶見白鳥作詩曰剰水殘山慘淡間白鷗無
　事小舟閑個¶中着我添圖畫便是華亭落照灣魯直
　曰觀君詩說烟¶波漂渺處如陸忠州論國政字字切
<pb:KR4i0012_WYG_094-2b>
　實前身非篙師沙<md:KR4i0012_SBCK_046-2a>¶户種類邪有詩其畧云五年六十
　子方半槁項頂螺忘¶嵗年脫却衲衣着蓑笠來伴澹
　翁刺釣船嘗對淵材誦¶之淵材曰此退之澄觀我
　欲收歛加冠巾换骨句也¶(冷齋夜話/)¶
余還自珠崖舘于髙安大愚山陳瑩中自台州載其家
　¶來漳浦過九江愛廬山因家焉以書督余兼程來余
　以三¶日至湓城瑩中曰自此公可禁作詩無益於事
　余曰敬¶奉教然余兒時好食肉母使持齋余叩頭乞
<pb:KR4i0012_WYG_094-3a>
　先飯餐肉¶一日母許之今日當准食肉例先吟兩詩
　喜吾二人死¶而更生何如瑩中許焉曰鴈蕩天台看
　不足盡般兒女¶寄蓬窻徃來漳水謀二頃偶愛廬山
　家九江名節適真<md:KR4i0012_SBCK_046-2b>¶如醉白生涯領畧似襄龎向來萬
　事都休理且聽樓鐘¶宴夜撞與公靈鷲曾聽法㳺戱
　人間知幾生夏口甕中¶藏畫像孤山月下認歌聲翳消
　已覺境無滯礦盡方知珠自¶明數抹夕陽殘雨外一畨
　飛絮滿江城瑩中喜而謂余¶曰此岐山猪肉雖羙無
<pb:KR4i0012_WYG_094-3b>
　食後三年余客漳水見瑩中¶姪勝柔自九江來出詩
　示余曰仁者難逢思有常平居¶慎勿恃何妨争先世
　路機關惡近後語言滋味長可口¶物多偏作疾快心
　事過必為傷與其病後求良藥不若¶病前能自防余
　謂勝柔曰公痴詩如食鯽魚惟恐遭骨¶刺與岐山猪
　肉不可同日而語也(冷齋夜話/)¶
陳瑩中謫合浦時余在長沙以書抵余為負華嚴經入
　嶺<md:KR4i0012_SBCK_046-3a>¶有偈曰大士㳺方興盡囬家山風月絶纎埃杖頭
<pb:KR4i0012_WYG_094-4a>
　多少¶閑田地挑取華嚴入嶺來余和之曰因法相逢
　一笑開¶俯看人世過飛埃湘南嶺外休分别圓寂光
　中共往來¶又聞嶺外大雪作二偈寄之曰傳聞嶺外
　雪壓倒千年¶樹老兒拊手笑有眼未曾覩故應潤物
　材一洗瘴江霧¶寄語牧牛人莫教頭角露又曰偏界
　不曾藏處處光皎¶皎開眼失蹤由都縁太分曉園林
　忽生春萬瓦粲一笑¶遥知忍凍人未悟安心了(冷齋/)
　(夜話/)
<pb:KR4i0012_WYG_094-4b>
余觀誌公十二時頌自非深悟上乗同佛知見豈能作
　此¶語也是時逹磨猶未西來誌巳明此理所謂先得
　我心¶之所同然者誌公沒於天鍳十三年而逹摩以
　普通八<md:KR4i0012_SBCK_046-3b>¶年至金陵由此之魏傳佛心印禪宗方興近
　世學佛者¶往徃忽此頌而弗觀盖貴耳而賤目矣余
　嘗手書此頌¶置之座右朝夕味之尤愛其最後一首
　云雞鳴丑一顆¶圓珠明巳久内外推尋覔摠無境上
　施為渾大有不見¶頭又無手世界壞時終不朽未了
<pb:KR4i0012_WYG_094-5a>
　之人聽一言只這如¶今誰動口以至三祖信心銘永
　嘉証道歌皆禪學之髓¶初地之人其可弗觀乎(苕溪/)
　(漁隱/)¶
陳體常荅黄晃仲二書叙學佛之㫖深切著明余嘗三
　復¶其言歎其有理恨未能盡行也體常又有頌六首
　今録¶二首其一云宻坐研窮有細㣲到頭湏是自忘
　機應無¶祖佛能超越豈有寃親更順違歴歴孤明猶
　認影巍巍<md:KR4i0012_SBCK_046-4a>¶獨霧尚披衣飜嗟㑹得照靈者也道尋師未
<pb:KR4i0012_WYG_094-5b>
　肯歸其二云¶個中端的有誰知知者歸來到者稀即
　見即聞還錯¶㑹離聲離色轉乖違山青水緑明𤣥㫖
　鶴唳猿啼顯妙¶機有意覔渠終不遇無心到處盡逢
　伊冷齋夜話云陳¶瑩中北歸過南昌言鄒志克在韶
　州極精進閉門誦華¶𫿞經舍利生䄂間此真入信位
　日誦華嚴於觀音像前¶有脩竹三根生像之後志完
　謁茒出之不可乃埀枝覆¶像如世所畫寶陁嚴竹今
　猶無恙韶人扄鎻之以為過¶客逰觀北還至永州淡
<pb:KR4i0012_WYG_094-6a>
　山岩有&KR0008;狐凢貴客至則鳴志¶完將至而狐輙鳴寺
　僧出迎之完怪之僧以狐鳴為言¶志完作詩曰我入
　幽居亦偶然初無消息與人傳&KR0008;狐<md:KR4i0012_SBCK_046-4b>¶戱學仙伽客一
　夜飛鳴報老襌(苕溪漁隱/)¶
余讀劉興朝悟道經真集其言曰余少治儒術長登仕
　版¶盖未嘗信佛也三十有二嵗見東林長老緫公與
　之語¶七日遂生信焉即取其書讀之三年盖恨其信
　之之¶晩也然循其理而體㑹則似悟還迷依其法而
<pb:KR4i0012_WYG_094-6b>
　行持則暫¶靜還擾既而閱傳燈録始知佛有法眼妙
　心宻相付嘱¶而逹摩西來單傳此事衆生悟者可以
　見性而了心其¶後發明此事但覺境界非常取証道
　歌讀之句句盡是¶吾之心地讀至六般神用空不空
　一顆圓光色非色如¶是希竒之事吾今已得現前任
　是千聖出來已須退步¶始得示人以偈曰世間多少
　英靈漢終是迷人唤<md:KR4i0012_SBCK_046-5a>¶人唤可憐眼底黒漫漫不見驪
　珠光燦爛過今晡又來旦不¶覺年華暗中换急抬頭
<pb:KR4i0012_WYG_094-7a>
　高著眼徑寸不容蚌中産靈利¶男兒薦得時好笑交
　渠膓欲斷又詩云今士堂堂此事¶同歸因處處獲圓
　通片心豁去滄溟窄䨇眼開來宇宙¶空出海銀蟾光
　動地離弦金簇疾追風須知佛祖埋藏¶後坐斷千差
　是此翁(苕溪漁隱/)¶
　
　
　
<pb:KR4i0012_WYG_094-7b>
　
　
　
　
　
　
　
　詩話總龜後集巻四十六<md:KR4i0012_SBCK_046-5b>¶<md:KR4i0012_SBCK_047-1a>¶
<pb:KR4i0012_WYG_095-1a>
欽定四庫全書
　詩話總龜後集巻四十七¶　<md:KR4i0012_SBCK_047-4a>¶宋　阮¶　閲　撰
　　麗<md:KR4i0012_SBCK_047-1a>¶人門¶
銅雀伎古人賦詠多矣鄭愔云舞餘依帳泣歌罷向陵
　¶看張正見云雲慘當歌日松吟欲舞風賈至云靈几
　臨朝¶奠空牀巻夜衣王勃云妾本深宫妓層城閉九
　重君王¶歡愛盡歌舞為誰容沈佺期云昔年分食鼎
　今日望陵臺¶一旦雄圖盡千秋遺令開皆佳句也羅
<pb:KR4i0012_WYG_095-1b>
　隱云強歌强舞¶竟難勝花落花開涙滿繒秪合當年
　伴君死免教憔悴¶望西陵似比諸人差有意也魏武
　隂賊險狠盗有神器¶實竊英雄之名而臨死之日乃
　遺令諸子不忘於葬骨¶之地又使伎人看銅雀臺上
　以歌舞其魂亦可謂愚矣<md:KR4i0012_SBCK_047-1b>¶東坡云操以病亡子孫滿
　前而咿嚶涕泣留連妾媍分¶香賣履區處衣物平生
　姦偽死見真性真名言哉(葛常之/)¶
人君不能制欲於媍人以至溺惑廢政未有不亂亡者
<pb:KR4i0012_WYG_095-2a>
　桀¶奔南巢禍階妹喜魯威末國惑始齊姜妲巳褒姒
　以至¶楊妃張孔之徒皆是也吳於西施王之耽惑不
　减於諸¶后一夕越兵至而王不知也鄭毅夫詩云十
　重越甲夜¶城圍燕罷君王醉不知若論破兵功第一
　黄金只合鑄西¶施謂非西施則吳不亡吳不亡則安
　得以黄金而鑄其¶容哉東坡范蠡詩云誰將射御教
　吳兒長笑申公為夏姫¶却遣姑蘇有麋鹿更令夫子
　得西施言楚申公欲弱楚而¶强吳者以夏姫之故曾
<pb:KR4i0012_WYG_095-2b>
　不如范蠡滅吳覇越而坐得西<md:KR4i0012_SBCK_047-2a>¶施也(同上/)¶
韓康公上元召從官諸人令家妓侍飲其專寵者曰魯
　生¶偶中蜂螫少頃持扇向東坡乞詩詩中有魚吹細
　浪歌¶揺日舞罷花枝蜂入懷之句上句記姓下句記
　事(侯鯖録/)¶
東坡嘗飲一豪士家出侍姫十餘人皆有姿伎其間有
　一¶善舞者名媚兒容質雖麗而軀幹甚偉豪士特所
　寵愛¶命乞詩於公公戱為四句云舞䄂褊&KR1862;影揺千
<pb:KR4i0012_WYG_095-3a>
　尺龍蛇¶動歌喉宛轉聲撼半天風雨寒妓赧然不悦
　而去(遯齋閑覽/)¶
王晉卿都尉既䘮蜀國貶均州姫侍盡逐有一麗者號
　囀¶春鶯色藝兩絶平居属念未知流落何許後二年
　内徙¶汝隂道過許昌市傍小樓聞泣聲甚悲晉卿異
　之聞乃<md:KR4i0012_SBCK_047-2b>¶囀春鶯也恨不可復得因賦一聯佳人巳属
　沙吒利義¶士今無古押衙晉卿每話此事客有足成
　章者晉卿賢¶之猶愴然其詞曰幾年流落向天涯萬
<pb:KR4i0012_WYG_095-3b>
　里歸來兩鬂華¶翠䄂香殘空浥涙青樓雲渺定誰家
　佳人巳属沙吒利¶義士今無古押衙囬首音塵兩沉
　絶春鶯休囀沁園花¶(西清詩話/)¶
蔡持正謫新州侍兒名琵琶嘗養一鸚鵡持正每呼琵
　琶¶即扣一響板鸚鵡傳言呼之琵琶卒後悞觸響猶
　傳言¶呼之持正感傷成疾不起嘗為詩云鸚鵡言猶
　在琵琶¶事巳非傷心瘴江水同渡不同歸苕溪漁隱
　曰持正守¶安州夏日登車盖作十絶句為吳處厚箋
<pb:KR4i0012_WYG_095-4a>
　注得罪謫新<md:KR4i0012_SBCK_047-3a>¶州其間一絶云紙屏石枕竹方牀手倦
　抛書午夣長睡¶起莞然成獨笑數聲漁笛在滄浪殊
　有閒適自在之意¶(侯鯖録/)¶
囬紋兩續必徧獨此五詩不然其一曰紅窻小泣低聲
　怨¶永日春寒斗帳空中酒落花飛絮亂曉鶯啼破夢
　匆匆¶其二曰同誰更倚閒窻綉落日紅飛小院深東復
　西流分¶水嶺恨兼愁續斷弦琴其三曰寒信風飄霜
　葉黄冷燈¶殘月照空牀看君寄憶囬紋錦字字縈愁
<pb:KR4i0012_WYG_095-4b>
　冩斷膓其四¶曰前堂畫燭殘凝涙半夜清香舊染衾
　烟鎻竹枝寒宿¶鳥水沉天色霽横參其五曰娥翠歛
　時聞燕語涙珠彈¶處見鴻歸多情妾似風花亂薄倖
　郎如露草希(漫叟詩話/)<md:KR4i0012_SBCK_047-3b>¶曾子宣夫人魏氏作虞羙人草行云鴻門玉斗紛如雪
　十¶萬降兵夜流血咸陽宫殿三月紅覇業已隨烟燼
　㓕剛¶强必死仁義王陰陵失路非天亡英雄本學萬
　人敵何¶用屑屑悲紅粧三軍散盡旌旗倒玉帳佳人
<pb:KR4i0012_WYG_095-5a>
　坐中老香¶魂夜逐劒光飛青血化為原上草芳心寂
　寞寄寒枝舊¶曲聞來似歛眉哀怨徘徊愁不語恰如
　愁聽楚歌時滔¶滔逝水流今古漢楚興亡两坵土當
　年遺事乆成空慷¶慨罇前為誰舞苕溪漁隱曰此詩
　乃許彥國表民作表¶民合肥人余昔隨侍先君守合
　肥嘗借得渠家集集中¶有此詩又合肥老儒郭全羙
　乃表民席下舊諸生云親¶見渠作此詩今曾端伯編
　選亦列此詩於表民詩中遂<md:KR4i0012_SBCK_047-4a>¶與余所見所聞合覽者
<pb:KR4i0012_WYG_095-5b>
　可以無疑亦知冷齋之妄也¶(冷齋夜話/)¶
費氏蜀之青城人以才色入蜀宫後主嬖之號花
　蕊夫人¶效王建作宫詞百首國亡入備後宫¶太
　祖聞之召使陳詩誦其國亡詩云君王城上竪降
　旗¶妾在深宫那得知十四萬人齊解甲寧無一個是
　男兒¶祖悅蓋蜀兵十四萬而王師纔數萬爾(後山詩/)
　(話/)¶
僕七歳時見眉州老尼姓宋忘其名年九十餘自言嘗
<pb:KR4i0012_WYG_095-6a>
　¶隨其師入蜀主孟昶宫中一日大熱蜀主與花蕊夫
　人夜¶起避暑摩訶池上作一詞宋具能記之今四十
　年來巳¶死矣人無知此詞者獨記其首兩句云氷肌
　玉骨自清<md:KR4i0012_SBCK_047-4b>¶凉無汗暇日尋味豈洞仙歌令乎乃為足
　之云苕溪漁¶隱曰漫叟詩話所載本事曲云錢塘一
　老尼能誦後主¶詩首章兩句與東坡洞仙歌序全然
　不同當以序為正¶也(東坡洞仙歌序/)¶
楊元素作本事曲記洞仙歌氷肌玉骨自清凉無汗水
<pb:KR4i0012_WYG_095-6b>
　殿¶風來暗香滿繡簾開一㸃明月窺人人未寢欹枕
　釵横¶鬂亂起來携素手庭戸無聲時見踈星渡河漢
　試問夜¶如何夜巳三更金波淡玉繩低轉細屈指西
　風幾時來¶又不道流年暗中偷换錢唐有一老尼能
　誦後主詩首¶章兩句後人為足其意以填此詞余嘗
　見一士人誦全¶篇云氷肌玉骨清無汗水殿風來暗
　香暖簾開明月獨窺<md:KR4i0012_SBCK_047-5a>¶人欹枕釵横雲鬢亂起來瓊戸時
　見踈星渡河漢屈指¶西風幾時來只恐流年暗中换
<pb:KR4i0012_WYG_095-7a>
　(漫叟詩話/)¶
太和初有為御史分務洛京者有妓善歌時太尉李逢
　吉¶留守求一見既不敢辭盛粧以往李命與衆姬相
　見李¶姬四十餘軰皆出其下既入不復出頃之李亦
　辭以疾遂¶罷坐信宿耗絶但恐歎不能巳已為詩两
　篇投獻明¶日李但含笑曰大好詩遂絶詩曰三山不
　見海沉沉豈¶有仙踪尚可尋青鳥去時雲路斷姮娥
　歸去月宫深紗¶窻暗想春相憶書幌誰令夜獨吟料
<pb:KR4i0012_WYG_095-7b>
　得此時天上月只¶應偏照兩人心一篇亡苕溪漁隱
　曰余觀劉賓客外集¶有憶妓四首内有一首即前詩
　也其餘三首亦是前詩<md:KR4i0012_SBCK_047-5b>¶之意也古今詩話中既不云
　御史姓名則此詩豈非夣¶得為之假手乎(古今詩話/)¶
何彼穠矣之詩羙王姫而作也周姫姓故皇女皆稱姬
　如¶陳媯楚芊齊姜之類是也後世凢婦人皆稱姬誤
　矣南¶朝人士皆謂姫人如蕭綸見姫人詩所謂狂夫
　不妬妾¶隨意早還家劉孝綽詠姬人未出詩所謂帷開
<pb:KR4i0012_WYG_095-8a>
　見釵影簾¶動聞釧聲梁王僧孺為姫人怨詩所謂還
　君與妾扇歸¶妾與君裘江摠為姬人怨服藥詩所謂
　妾家邯鄲好輕¶薄持忿仙童一丸藥是也(丹陽集/)¶
後山詩話退之詩云長安衆冨兒盤饌羅羶葷不能文
　字¶飲惟解醉紅裙而老有二妓號綘桃桞枝故文昌
　張藉<md:KR4i0012_SBCK_047-6a>¶云為出二侍女合彈琵琶筝也又為李千志叙
　當世名¶貴服金石藥欲生而死者數軰著之石藏之
　地下豈為¶一世戒邪而竟以藥死故白樂天云退之
<pb:KR4i0012_WYG_095-8b>
　服硫黄一病¶竟不痊也¶(䂬溪/)
唐語林退之二侍妾一曰綘桃二曰桞枝皆能歌舞初
　使¶王庭湊至壽陽驛絶句云風光欲動别長安春半
　邊城¶特地寒不見園桃并巷桞馬頭惟有月團圓蓋
　寄意二¶姝逮歸桞枝踰垣遁去家人追獲故鎮州初
　歸詩云别¶來楊桞汀頭樹擺亂春風只欲飛惟有小
　園桃李在留¶花不發待郎歸自是專寵綘桃矣(䂬溪/)¶
　詩話總龜後集巻四十七<md:KR4i0012_SBCK_047-6b>¶<md:KR4i0012_SBCK_048-1a>¶
<pb:KR4i0012_WYG_096-1a>
欽定四庫全書
　詩話總龜後集巻四十八¶　　宋　阮　¶閲撰
　　麗<md:KR4i0012_SBCK_048-1a>¶人門¶
陳筑字夣和莆田人崇德初登第為福州古田尉既至
　官¶惑一倡周氏周能詩嘗有詩贈筑曰夢和殘月過
　樓西¶月過樓西夣巳迷唤起一聲腸斷處落花枝上
　鷓鴣啼¶首句蓋寓筑字也又有春時詩曰暼然飛過
　誰家燕驀¶地香來甚處花深院日長無個事一瓶春
<pb:KR4i0012_WYG_096-1b>
　水自煎茶¶(夷堅志/)¶
徃時青幕之子婦妓也善為詩詞同府以詞挑之妓答
　曰¶清詞麗句永叔子瞻曽獨步似恁文章冩得出來
　當甚¶强(後山詩話/)<md:KR4i0012_SBCK_048-1b>¶杭妓胡楚龍靚皆有詩名胡云不見當年丁令威年來
　¶處處是相思若將此恨同芳草却恐青青有盡時張
　子野¶老于杭多為官妓作詞而不及靚靚獻詩云天
　與羣芳¶十様葩獨分顔色不堪誇牡丹芍藥人題徧
<pb:KR4i0012_WYG_096-2a>
　自分身如¶鼓子花子野於是為作詞也(同上/)¶
蘇子瞻通判錢唐嘗權領郡事新太守將至營妓陳狀
　以¶年老乞出藉從良公即判曰五日京兆判狀不難
　九尾¶野狐從良任便有周生者色藝為一郡之最聞
　之亦陳¶狀乞嫁公惜其去判云慕周南之化此意誠
　可嘉空冀¶北之羣所請冝不允其敏捷喜謔如此(渑/)
　(水燕談録/)¶
韓魏公為陜西安撫開府長安李待制(師中/)過之李有
<pb:KR4i0012_WYG_096-2b>
　詩名<md:KR4i0012_SBCK_048-2a>¶席間使為官妓賈愛卿賦詩云願得貔貅十萬
　兵犬戎¶巢穴一時平歸來不用封侯印只問君王乞
　愛卿(後山詩話/)¶
李元膺䘮妻作長短句云去年相逢深院宇海棠下曽
　¶歌金縷歌罷花如雨翠羅衫上㸃㸃紅無數今嵗重
　尋¶揮手處空物是人非春暮囬首青門路亂紅飛絮
　相逐東¶風去元膺尋亦卒(冷齋夜話/)¶
杜大中自行伍得將與物無情西人呼為杜大蟲雖妻
<pb:KR4i0012_WYG_096-3a>
　有¶過亦公杖之有愛妾才色俱羙大中牋表皆此妾
　所¶為一日杜方寢妾室見几間有紙筆頗佳因書一
　闋寄¶臨江仙有彩鳳隨鵶之語杜覺而視之云鵶且
　打鳳¶於是掌其面至項折而斃(今是堂手録/)<md:KR4i0012_SBCK_048-2b>¶東坡在豐城有老人生子為具召東坡且求一詩東坡
　問¶翁年壽幾何曰七十翁之妻幾何曰三十東坡即
　席戱¶作八句其警聯云聖善方當而立嵗乃翁已及
　古稀年¶(迍齋閒覽/)
<pb:KR4i0012_WYG_096-3b>
治平中錢忠道過吳江愛其風物清佳留戀不能去諷
　詠¶遊賞遇一女子小舟獨棹於煙波浩渺間忠恱之
　作詩¶贈女子其警句云滿目生涯千頃浪全家衣食
　一輪竿¶女子得詩携之歸呈其父其父蓋隱淪客也
　喜忠此詩¶遂以女子奉忠箕箒泛舟同入烟波不知
　所徃(青𤨏/)¶
白藕作花風已秋不堪殘睡更囬頭晩雲帶雨歸飛急
　去¶作西窻一夜愁此趙德麟細君王氏所作也德麟
<pb:KR4i0012_WYG_096-4a>
　既鰥<md:KR4i0012_SBCK_048-3a>¶居因見此篇遂與之為親余以為乃二十八字
　媒也德¶麟名令畤東坡作秋陽賦云越王之孫有賢
　公子宅於¶不土之里而詠無言之詩蓋畤字也坡云
　且教人别處¶使不得苕溪漁隱曰德麟小詞有臉薄
　難藏涙眉長易¶覺愁之句人多稱之乃全用也香奩
　集桃花臉薄難藏¶涙桞葉眉長易覺愁一聯詩但去
　其上四字耳(王直方詩話/)¶
毛逹可未第時其内以一詩寄之云剔燭親裁錦字書擬
<pb:KR4i0012_WYG_096-4b>
　慿¶歸鴈寄天隅經年未報干秦䇿不識如今舌在無
　(寄齋録/)¶
近時婦人能文詞如李易安頗多佳句小詞云昨夜雨
　踈¶風驟濃睡不消殘酒試問捲簾人却道海棠依舊
　知否¶知否應是緑肥紅痩緑肥紅瘦此言甚新又九
　日詞云<md:KR4i0012_SBCK_048-3b>¶簾捲西風人似黄花痩此語亦婦人所難到
　也易安再¶適張汝舟未幾反目有啓事與綦處厚猥
　以桑榆之晩景¶配茲駔儈之下材傳者每笑之(苕溪/)
<pb:KR4i0012_WYG_096-5a>
　(漁隱/)¶
朝奉郎丘舞中諸女皆能文詞每兄弟内集必聯詠為
　樂¶其仲嘗作寄夫詩云簾裡孤燈覺曉遲獨眠留得
　宿¶粧眉珊瑚枕上驚殘夢認得蕭郎馬過時(苕溪漁/)
　¶(隱/)
近世婦人多能詩徃徃有臻古人者王荆公家能詩者
　最¶衆張奎妻長安縣君荆公之妹也佳句為最草草
　盃盤¶供笑語昏昏燈火話平生吳安持妻蓬萊縣君
<pb:KR4i0012_WYG_096-5b>
　荆公之¶女也有句云西風不入小窻紗秋意應憐我
　憶家極月¶江山千萬恨依前和涙看黄花劉天保妻
　平甫女也句<md:KR4i0012_SBCK_048-4a>¶有不縁燕子穿簾幙春去春來可得知
　荆公妻吳國夫¶人亦能文嘗有小詞約諸親遊西池
　有待得明年重把¶酒携手那知無雨又無風皆脱洒
　可喜之句也(隱尻詩話/)¶
作詩押韻是一巧中秋夜月詩押尖字數首之後亦婦
　人¶云蚪胎光透壳犀角暈盈尖(許彥周詩話/)
<pb:KR4i0012_WYG_096-6a>
廣漢營妓小名僧兒秀外惠中善填詞有戴姓忘其名
　¶兩作漢守寵之既而得請玉局之祠以歸僧兒作滿
　庭芳¶見意云團菊包金叢蘭减翠畫成秋暮風烟使
　君歸去¶千里倍澘然兩度朱轓鴈水全勝得陶侃當
　年如何見¶一時盛事都在送行篇愁煩梳洗懶尋思
　陪宴花月湖¶邊有多少風流往事縈牽聞道霓旌羽
　駕看看是玉局<md:KR4i0012_SBCK_048-4b>¶神仙應相許冲雲破霧一到洞中天
　(苕溪漁隱/)
<pb:KR4i0012_WYG_096-6b>
姑蘓官妓姓蘓名瓊行第九蔡元長道過蘇州太守召
　飲¶元長聞瓊之能詞因命即席為之乞韻以九字詞
　云韓¶愈文章蓋世謝安情性風流良辰羙景在西樓
　敢勸一¶巵芳酒記得南宫高過弟兄争占鰲頭金爐
　玉殿瑞烟¶浮髙占甲科第九蓋元長奏名第九也(復/)
　(齋謾録/)¶
夏均父嘗言詩之比類直要相停常與客泛舟載肥妓
　而¶飲濁酒其詩曰蟻浮金椀濁妓壓畫船低(詩話隽/)
<pb:KR4i0012_WYG_096-7a>
　(永/)¶
文潞公守洛冨鄭公致仕司馬温公宫祠范蜀公自許
　下¶來同過郡㑹出四玉杯勸酒官妓不謹碎其一潞
　公將¶治之温公請書牘尾云玉爵弗揮典禮雖聞於
　徃記彩<md:KR4i0012_SBCK_048-5a>¶雲易散過差可恕於斯人乃笑而釋之¶
東坡自錢塘被召過京師林子中作守郡有㑹坐中營
　妓¶出牒鄭客求落籍髙瑩求從良子中命呈東坡東
　坡索¶筆為减字木蘭花書牒後云鄭莊好客客我樽
<pb:KR4i0012_WYG_096-7b>
　前先堕¶幘落筆生風籍藉聲名不負公髙山白早瑩
　骨氷肥那¶解老從此南徐良夜清風月滿湖暗用此
　八字於句端¶也苕溪漁隱曰聚蘭集載此詞乃東坡
　贈潤守許仲&KR0008;¶且以鄭客落籍髙瑩從良為句首非
　林子中也(同上/)¶
江寧章文虎其妻劉氏名彤文羙其字也工詩詞嘗有
　詞¶寄文虎云千里長安名利客輕離輕散尋常難禁
　三月¶好風光滿堦芳草緑一片杏花香記得年時臨
<pb:KR4i0012_WYG_096-8a>
　上馬看<md:KR4i0012_SBCK_048-5b>¶人淚眼汪汪如今不忍更思量恨無千日酒
　空斷九囬¶腸又云向日寄去詩曲非敢為工蓋欲道
　𠂻腸萬一耳¶何不掩惡輙示他人適足取笑文虎也
　本不復作然意¶有所感不自已小詩二章章四句奉
　其一云碧紗窻外¶一聲蟬牽斷愁腸懶晝眠千里才
　郎歸未得無言空撥¶玉爐烟其二云畫扇停揮白日
　長清風細細襲羅裳女¶童來報新篘酒安得良人共
　一觴(苕溪漁隱/)
<pb:KR4i0012_WYG_096-8b>
祭文唐人多用四六韓退之亦然故李易安祭趙湖州
　文¶云白日正中歎龎翁之機㨗堅城自堕憐杞婦之
　悲深¶婦人四六工者(四六談塵/)¶
今代婦人能詩者前有曽夫人魏後有易安李李在趙
　氏<md:KR4i0012_SBCK_048-6a>¶時建炎初從秋閣守建康作詩云南來尚怯吳江
　冷北¶狩應悲易水寒又云南渡衣冠少王導北來消
　息欠劉琨¶(詩話雋永/)¶
山谷戯聞喜遣侍兒來促詩云日遣侍兒來報嘉草鞋
<pb:KR4i0012_WYG_096-9a>
　十¶里踏提沙鳩盤荼様施丹粉只欠一枝萵苣花其
　醜陋¶可想山谷亦善戱也(苕溪漁隱/)¶
劉偉明既䘮愛妾而不能忘為清平樂詞云東風依舊
　着¶意隋堤桞槎頭鵞兒黄欲就天色清明時候去年
　紫陌¶青城今朝雨魄雲魂斷送一生憔悴知他㡬個
　黄昏與¶唐阿灰之詞有間矣(復齋漫録/)¶
陸敦禮藻有侍兒名羙奴善綴詞出侑樽爼每丐韻於
　坐<md:KR4i0012_SBCK_048-6b>¶客頃刻成章卜筭子云送我出東門乍别長安道
<pb:KR4i0012_WYG_096-9b>
　两岸¶垂楊鎻暮烟正是秋光老一曲古陽關莫惜金
　樽倒君¶向瀟湘我向秦魚鴈何時到如夣令云日暮
　馬嘶人去¶船逐清波東注後夜最高樓還肯思量人
　否無緒無緒¶生怕黄昏踈雨(苕溪漁隱/)¶
王定國嶺外歸出歌者勸東坡酒坡作定風波序云王
　定¶國歌兒曰柔奴姓宇文氏眉目娟麗善應對家世
　住京¶師定國南遷歸余問柔廣南風圡應是不好柔
　對曰此¶心安處便是卿因為綴此詞云常羡人間琢
<pb:KR4i0012_WYG_096-10a>
　玉郎天教¶分付㸃蘇娘自作清歌傳皓齒風起雪飛
　炎海變清凉¶萬里歸來年愈少㣲笑笑時猶帶嶺梅
　香試問嶺南應<md:KR4i0012_SBCK_048-7a>¶不好却道此心安處是吾郷(東臯雜/¶録)
余觀古今詩話翰府名談皆載冦莱公侍兒蒨桃詩二
　首¶和章一首並同翰府名談仍益以恠辭吾所不取
　今但筆¶其詩云公自相府出鎮北門有善歌者至庭
　下公取金¶鍾獨酌令歌數闋公贈之束綵歌者未散
　蒨桃自内窺¶之立為詩二章呈公云一曲清歌一束
<pb:KR4i0012_WYG_096-10b>
　綾羙人由自尚¶嫌輕不知織女寒窻下幾度抛梭織
　得成其二云夜冷¶衣單手屢呵幽窻軋軋度寒梭臘
　天日短不盈尺何似¶妖姬一曲歌公和云將相功名
　終若何不堪急景似奔¶梭人間萬事君休問且向樽
　前聽艶歌(同上/)¶
　
　
　詩話總龜後集巻四十八<md:KR4i0012_SBCK_048-7b>¶<md:KR4i0012_SBCK_049-1a>¶
<pb:KR4i0012_WYG_097-1a>
欽定四庫全書
　詩話總龜後集巻
